Abhidharmakośavyākhyāyāmcaturtha kośasthānam[ karmajaṁ lokavaicitryaṁ cetanā tatkṛta ca tat
|cetanā mānasa karma tajje vākkāyakarmaṇī | | 1 | | ]tīrthakaravipratipattyā samutpādita-sandehaḥ
pṛcchati | atha yadetaditi vistaraḥ | tatra sattvavaicitrya dhātugatiyonyādibhedena
| bhājanavaicitryaṁ merūdvīpādibhedena | vyāmiśrakariṇamiti kuśalākuśalakarmakāriṇām | atha
kasmātteṣāmāśrayā ramyā na bhavanti bhogāstu ramyā iti | sati caiva viṣayopabhogaḥ sambhavati
| āśrayaramyatve hi kasya pratīkārāya ramyaviṣayopabhogaḥ syāt | avyāmiśrakāriṇāmiti
rūpāvacarāṇām | kāmāvacarā api devā avyāmiśrakārikalpā āśrayaviṣayaramyāḥ | ramyatāhetukarmadvayakāritvāt
|cetayitvā ceti | evaṁ cedaṁ kariṣyāmīti | svabhāvataśceddhākkarmaikamiti
| vāgeva karmeti kṛtvā itarayostu [ na ] karmatvam | kāyena kāyasya vā karma kāyakarma
| evaṁ manaskarma | iti na svabhāvataḥ karma | tribhiḥ kāraṇairiti | āśrayataḥ svabhāvataḥ
samutthānataśceti | trayāṇāmiti kāyavāṅmanaskarmaṇām | āśrayataḥ kāyakarma | [ kāya ] śrayaṁ
karma kāyakarmeti | svabhāvato vākkarma | vāgeva karmeti | samutthānato manaskarma | manuḥsamutthitamiti
kṛtvā | | 1 | |[ te tu vijñaptavijñaptī kāyavijñaptiriṣyate |saṁsthānaṁ
na gatiryasmāt saṁskṛtaṁ kṣaṇikaṁ vyayāt | | 2 | | ]gatirityapara iti | vātsīputrīyāḥ | ātmalābhaḥ
anantaravināśīti kṣaṇasyānantarakṣaṇa iti nairūktena vidhinā ātmalābhaḥ | anantara
vināśī kṣaṇaśabdenābhidhīyate | athavā kālaparyantaḥ kṣaṇaḥ svāvasthānaḥ | so'syāstīti
kṣaṇikaḥ | ata iniṭhanāviti ṭhan saṁskṛtasyāvaśyaṁ vyayāditi | utpattyanantaravināśirūpaṁ
cittacaittavat |ākasmiko hi bhāvānāṁ vināśa iti | akasmādbhava ākasmikaḥ ahetuka ityarthaḥ
| sādhanaṁ cātna | ahetuko vināśaḥ | abhāvatvādatyantābhāvavat | dṛṣṭo vai kāṣṭhādīnāmiti
vistaraḥ | ādiśabdena rūpādīnāṁ prahaṇam | dṛṣṭo'gnisaṁyogādvināśa iti | pratyakṣadvārāpatito
dharmasvarūpaviparyaya iti pratijñādoṣa darśayati | ata evāha | na ca dṛṣtād gariṣṭhaṁ
pramāṇamiti | na pratyakṣād gurūtama pramāṇamastītyarthaḥ |ācāryaḥ pratyakṣābhimāna pareṣāṁ
darśayannāha | kathaṁ tāvadbhavān yāvan manyata iti | na hi kāṣṭhādivināśo rūpādivat pratyakṣata
upalabhyate | kṣaṇikavādinasta āhuḥ | teṣāṁ punaradarśanāditi teṣāṁ kāṣṭhādivināśaḥ
| tadāpāte bhāvāt | yasya yadāpāte bhāvaḥ sa taddhetukaḥ | tad yathā bījāpātabhāvyo'ṅkuraḥ
| sampradhārya tāvadetaditi naikāntikatāmudbhāvayati | na hi yasyāpāte yo vināśo bhavati
sa taddhetuka iti | vāyusaṁyogapāte hi sati pradīpasya vināśaḥ | na ca sa vināśo vāyusaṁyogakṛtaḥ
| kṣaṇikatvābhyupagamāddhi pradīpasyākasmiko vināśa iṣyate sa hi utpannapradhvaṁsitatvāt
svaya vinaṣṭaḥ pradīpaḥ | vāyupratibandhādanyasyānutpattau na dṛśyate | na tena
vināśa iti | tathā dhaṇṭāśabdaḥ kṣaṇika iṣyate | pāṇisaṁyogapāte ca sati ghaṇṭāśabdasya
vināśaḥ | na sa tatkṛtaḥ | kṣaṇikatvāddhi svaya vinaṣṭo ghaṇṭāśabdastatpratibandhatvādanyasyānutpattau
na dṛśyate | na tena vināśa iti | tasmādanumānasādhyo'yamartho na pratyakṣasiddha
ityabhiprāyaḥ | tasmādanaikāntikametat | yasya pāte yaḥ kaścidvināśaḥ sa tatkṛta iti
| kiṁ punaratrānumānamiti | atrāhetuko vināśa ityetasminnarthe kimanumānamiti | ukta tāvadakāryatvādabhāvasyeti
| ahetuko vināśaḥ akāryatvādākaśavat akāryaścāsau abhāvasvabhāvatvādatyantābhāvavat
| | 2 | |[ na kasyacidahetoḥ syāddhetuḥ syācca vināśakaḥ |dvigrāhya syānna
cā'ṇau tad vāgvijñaptistu vāg dhvaniḥ | | 3 | | ]na kasyacidahetoriti na kasyacidakasmādityarthaḥ
| utpādavaditi viparītopamānam | yathotpāda ātmalābhalakṣaṇaḥ sahetuka eva | nāhetukastadvināśaḥ
syāt | na caivaṁ bhavati | kathamityāha  | kṣaṇikānāṁ ca buddhiśabdārciṣāṁ
dṛṣṭa ākasmiko vināśaḥ tadevamanumānāpatito dharmaḥ svarūpaviparyayaḥ | ākasmikaḥ kāṣṭhādīnāṁ
vināśaḥ | vināśasvābhāvyāt | buddhayādivināśavaditi |yastu manyata iti vaiśeṣikāḥ | pūrvā
buddhirūttarayā buddhyā utpannayā vināśyate | anyā tu buddhiḥ pūrvayā buddhyā vināśyate
| evaṁ śabdo'pi vācyaḥ | āha | na yuktametat | kasmāt | buddhorasamavadhānāt ayugapadbhāvādityarthaḥ
| na hyasantaṁ nāśyaṁ hetyrvināśayatīti | kathaṁ gamyate buddhayorasamavadhānamiti
| ata āha | na hi saṁśayaniścayajñānayoryuktaṁ samavadhānamiti vistaraḥ | svasaṁvedyametat
| yadā saṁśayajñānaṁ na tadā niścayajñānam | yadā niścayajñānaṁ na tadā saṁśayajñānamiti
| evaṁ sukhaduḥkhayo rāgadveṣayoścāsamavadhānamiti yojyam | yathā ca virūddhayorasamavadhānamevamavirūddhayorapi
jñānayorasamavadhānaṁ bhavatīti | yadā ceti vistaraḥ | athāpi
samavadhānaṁ syāditi | tathāpyapaṭubuddhiśabdau paṭū na hiṁsyātām | durbalasamānajātīyatvāt
| na hi durbalasamānajātīyo balavantaṁ hiṁsan dṛṣṭaḥ | asamānastu durbalo'pi hiṁsyāt |
tad yathā udakaṁ tejaḥ |yo'pyarciṣāmavasthānaṁ hetvabhāvāditi | avasthānahetvabhāvādbhāvānāṁ
v vināśa iti sthaviravasubandhuprabhṛtibhirayaṁ heturūktaḥ | sa cāyuktaḥ | na hyabhāvaḥ
kāraṇaṁ bhavitumarhatīti | dharmādharmavaśādveti vaiśeṣikasta pratyāha | na cāpyutpādavināśahetvoriti
| utpādavināśahetvoradharmasya | kṣaṇa eva kṣaṇa iti mukhye kṣaṇe naupacārike
kṣaṇa ityarthaḥ | athavā kṣaṇa eva kṣaṇa iti kṣaṇe kṣaṇe bhavitu nārhataḥ | kathaṁ kṛtvā
| yasyārciṣaḥ utpattāvanugraho bhavati caitrasya maitrasya vā tasya dharma upalabdhavṛttiḥ
| tadutpādayatītyevamutpādahetuḥ | vināśaheturapi | yadi tadvināśastasyānugrahaṁ karoti
| andhakārāvasthāyāmevamadharmo'pi yasyārcirūtpattāvapakāro bhavati | tasyādharmopalabdhavṛttistadutpādayati
| vināśaheturapi | yadi tadvināśastasyāpyapakāra karoti andhakārāvasthāyāmiti
tayorvṛttilābhādarciṣāmutpattirbhavati | na ca vṛttilābhaṁ tayorapratibadhya tābhyāmeva
tasminneva kṣaṇe teṣāṁ vināśa iti | kṣaṇe kṣaṇe vṛttilābhapratibandhau na dvayoryujyate
| śakyaścaiṣa kāraṇaparikalpa iti vistaraḥ | dharmādharmavināśa iti kāraṇaparikalpa iti
| sarvatra saṁskṛte dvayaṇukādau anityeṣu rūpādiṣu karmaṇi ca śakyate kartum | ato na vaktavyametat
| agnisaṁyogāt kāṣṭhādīnāṁ vināśa ityevamādi | tataśca sarva saṁskṛtasya kṣaṇikasiddhiḥ
| dharmādharmayostadvināśakāraṇāntarānapekṣatvādityalaṁ vivādena |tata eva tādṛśādveti
| agnisaṁyogaḥ śyāmatāṁ ghaṭasya nivartya raktatāṁ janayati | sa eva raktatāṁ nivartya
raktataratāṁ janayatīti kalpyate | hetureva vināśakaḥ syāt | atha jvālānāṁ kṣaṇikatvādanyastatsaṁyogo
janako'nyo'pi vināśaka iti kalpyate | hetvaviśiṣṭo vināśakaḥ syāt | na ca yuktimiti
sarvam | jvālāntareṣu ca tāvaddhetubhede'pi parikalpanāṁ parikalpayeyurvaiśeṣikāḥ
| kṣaṇikatvāt jvālānāmanyā janikā anyā vināśikā iti | kṣārayāvad bhūmisambandhāttu pākajaviśeṣotpattau
kāṁ kalpanāṁ kalpayeyuḥ | na hi teṣāṁ kṣārādayaḥ kṣaṇikāḥ | tatra hetureva vināśakaḥ
syāt | yattarhi āpa iti vistaraḥ | yadyagnisaṁyoge'pyāpo na vināśyante kathaṁ tarhyāpaḥ
kvāthyamānāḥ kṣīyanta ityabhiprāyaḥ | tejo dhāturiti tadavinirbhāgasaṁvardhanam | yasya
prabhāvādapāṁ saṁhātaḥ kṣāmakṣāmo jāyata iti | kāraṇaviśeṣāt kāryaviśeṣa iti kṣāmakṣāmataro
jāyate | yāvadatikṣāmatāṁ gato'nte na punaḥ santānaṁ santanoti iti kārya karoti na
tvabhāvaṁ karotītyarthaḥ | bhaṅguratvāditi vistaraḥ | bhaṅgaśīlatvāt svayaṁ vinaśyanto'nyenājanitavināśāḥ
| santa utpannamātrādekakṣaṇalabdhātmāno bhavanto vinaśyanti | tṛṇajvālāvaditi
yathā tṛṇajvālāyāḥ kṣaṇikatve'pi deśāntareṣu nirantarotpattau gatyabhimānaḥ tṛṇaṁ dahantīti
jvālā gacchantīti tadvat sādhanaṁ ca | avidyamānagatayo deśāntare nirantaramutpadyamānā
rūpādayo bhāvāḥ kṣaṇikatvāt tṛṇajvālāvat | saṁsthānaṁ kāyavijñaptiriti vaibhāṣikavacanam
| | 3 | |[ trividhāmalarūpoktivṛddhakurvatpathādibhiḥ |kṣaṇādurdhamavijñaptiḥ kāmāptā'tītabhūtajā
| | 4 | |svāni bhūtānyupādāya kāyavākkarma sāsravam |anāsravaṁ yatna jāto'vijñaptiranupāttikā
| | 5 | |naiṣyandikī ca sattvākhyā niṣyandopāttabhūtajā |samādhijaupacayikā'nupāttā'bhinnabhūtajā
| | 6 | | ]ekadiṅmukha iti ekā diṅ mukhamasyeti ekadiṅmukhaṁ tasmin
| bhūyasi bahutare | evaṁ sarvamityūddhaka diṅmukhe bhūyasi utpanna unnatamiti prajñapyate
| adho bhūyasyavanatamiti | eṣā dik | tadyathā alātamiti na dravyasatsaṁsthānam | varṇa-grahaṇāt
pakṣagrahaṇatvāt | alātacakravaditi | athavā na dravyasaṁsthānamanyarūpagrahaṇāt
pakṣagrahatvāddhānyarāśivaditi | dvābhyāmasya grahaṇaṁ prāpnuyādityukte vaibhāṣiko brūyāt
| na dīrghatvādeḥ kāyendriyeṇa grahaṇam | kiṁ tarhi | spraṣṭavyāvayaveṣveva | tathā saṁniviṣṭeṣu
dīrghādigrahaṇaṁ bhavati | ato na dvabhyāmasya grahaṇaṁ prāpnoti ata idamucyate yathā
vā spraṣṭavye dīrghahrasvādigrahaṇaṁ na ca spraṣṭavyāyatanasaṁgṛhītaṁ saṁsthānam | tathā
varṇe'pi sambhāvyatāṁ dīrghādigrahaṇaṁ na ca rūpāyatanasaṁgṛhītasaṁsthānam | arthāntarabhūtaṁ
syādityarthaḥ | punarvaibhāṣika āha | smṛti mātraṁ tatra iti vistaraḥ | smṛtimātraṁ
tatra saṁsthāne | [ sparśa ] sāhacaryāt śrlakṣṇatvādibhiḥ sparśaiḥ sahacarabhāvāt bhavati
| na tu sākṣādgrahaṇaṁ dīrghādisaṁsthānasya | yathāgnirūpaṁ dṛṣṭvā tasyāgnerūṣṇatāyāṁ smṛtirbhavati
sāhacaryāt | puṣpasya ca campakasya ca gandhaṁ ghrātvā tadvarṇe'pi smṛtisāhacaryam
| āha | yuktamatneti vistaraḥ | yuktamatrāgnāvavyabhicārāt uṣṇatāyāśca rūpasya ca | anyenānyasmaraṇamagnirūpeṇoṣṇatāyāḥ
| puṣpagandhena ca tadvarṇasya | na tu kiñciditi vistaraḥ
| na tu kiñcit spraṣṭavyaṁ śrlakṣṇatvādi kvaciditi saṁsthāne dīrghādau niyatam | yato'tra
saṁsthāne spraṣṭavyaṁ spṛṣṭvā smaraṇaṁ niyamena syāt | yatra hyagnirūpaṁ tatra taduṣṇatayā
bhavitavyam | yatra ca campakagandhaḥ tatra tadrūpeṇa bhavitavyam | na tu yatra śrlakṣṇatvaṁ
karkaśatvaṁ vā tatra dīrghatvena [ hrasvatvena ] vā bhavitavyam | tasmāt [ taduṣṇatā
] rūpayorniyamena yujyate saṁsthānena tu niyamena smaraṇaṁ na prāpnoti | tathā satyapi sāhacaryaniyame
spraṣṭavyaṁ saṁsthānayoḥ saṁsthāne smaraṇaṁ niyamena syāt | varṇe'pi syāt smaraṇaṁ
niyameneti vartate | tadevaṁ spraṣṭavyaṁ spṛṣṭā smaredityarthaḥ | athāniyamena varṇasmaraṇaṁ
bhavati varṇavadvā saṁsthāne'pyaniyamena syāt dīrghe hrasvamiti hrasvedīrghamiti
| kiṁ kāraṇam | varṇe hyaniyamena smaraṇaṁ bhavati spraṣṭavyāt kadācid rakte pītamiti pīte
raktamiti | na caivaṁ bhavati | kathamevaṁ na bhavati | yathā varṇe saṁsmaraṇaṁ na niyamena
bhavati tathā saṁsthāne'pyaniyameneti | kiṁ tarhi | varṇe smaraṇaṁ na niyamena bhavati
| saṁsthāne punarniyamenetyayuktamasya saṁsthānasya spraṣṭavyāt smaraṇam | kathaṁ tarhi dīrghabuddhirhrasvabuddhirvā
bhavati | uktametadekadiṅmukhe bhūyasi varṇe vā spraṣṭavye vā
gṛhyamāṇe dīrghavikalpabuddhiralpīyasi hrasvavikalpabuddhirityevamādyavagantavyam | citrāntareṇa
veti vistaraḥ | citrāntareṇa vānekavarṇasaṁsthāne bahubhiḥ prakārairdṛśyamānenānekasaṁsthānaṁ
dṛśyate dīrghādi | ato'nekasaṁsthānadarśanāt bahūnāṁ saṁsthānānāmekadeśaṁ prāpnuyāt
| yatraivaṁ dīrghatvaṁ tatraiva hrasvādigrahaṇāt | taccāyukta varṇavat | yathā hi varṇaḥ
sapratighatvādekadeśo na bhavati tathā saṁsthānamapīti | tathā ca sati dravyato'pi saṁsthānamiti
sāpakṣyālaḥ pakṣyo bhavati dharmaviśeṣaviparyayāt | na cāṇau taditi | yathā nīlādirūpam
aṣṭadravyakādāvaṇau vidyate na caivamaṇau saṁsthānaṁ dīrghādi vidyate | kathaṁ punargamyate
saṁsthānaṁ paramāṇau nāstīti | dīrghasaṁghāte'pacīyamāne dīrghabudhdyabhāvāt |
dīrgha hi daṇḍamupalabhya tasminnevāpacīyamāne dīrghabuddhirna vivarteta na hi nīlādi dravyamupalabhyāpacīyamāne
tasmin pītabuddhirbhavati | dīrghadravye tvapacīyamāne hrasvabuddhirbhavati
na dīrghabuddhiḥ | na ca yuktaṁ vaktuṁ tadeva saṁsthāna dīrghādi hrasvādi buddhi
janayatīti | tasmādvahuṣveveti sarvam | atha matamiti vistaraḥ | saṁsthānaparamāṇava eva tathā
sanniviṣṭā ekadiṅmukhādikrameṇa dīrghādisaṁjñā bhavanti | na hyetat svabhāvaḥ tathā sanniviṣṭāḥ
samānāstāṁ saṁjñāmupalabdhumarhatītyabhiprāyaḥ | na ca saṁsthānāvayavānāṁ varṇādivat
svabhāvaḥ siddha iti | varṇāvayavāḥ prasiddhasvabhāvāḥ | pratyavayavaṁ nīlāditvato grahaṇānna
caivaṁ saṁsthāne paramāṇavaḥ pratyavayavaṁ dīrghāditvato gṛhyante | tasmānna prasiddhasvabhāvāḥ
| yadi tu naiva te dīrghādisvabhāvāḥ sanniveśaviśeṣāt tu dīrghādibuddhihetavo
bhavanti | varṇādiparamāṇava eva sanniveśaviśeṣāttu dīrghādibuddhihetavo bhavantāti ki
neṣyate | yattarhi varṇatvābhinna iti yadi varṇasanniveśamātraṁ saṁsthāna syāt varṇābhede
saṁsthānabhedo na syāt | mṛdbhājanānāṁ kuṇḍādīnāmanarthāntarābhāvāt | nanu coktamiti vistaraḥ
| yathā kṛtvā varṇe dīrghādisaṁjñā prajñapyate | ekadiṅmukhe ca varṇa iti vistareṇa |
yathā ca pipīlikādīnāmiti vistaraḥ | yathā ca pipīlikādaya ekarūpā bhavanti | teṣāṁ ca paṅktirityasmin
deśe'nyādṛśyanyasminnanyādṛśī | evañcakrādīnāṁ bheda ityevamādi | tathā varṇābhede'pi
saṁsthānabhedaḥ syāt |  yat tarhi tamasīti vistaraḥ | yat tarhi tamasi varṇamapaśyantaḥ
sthāṇupurūṣahastyādīnāmiti dīrghahrasvatvaparimaṇḍalādīni paśyanti tatkathamiti vākyaśeṣaḥ
| yadi tarhi varṇājjātyantarasaṁsthāna na syāt | yathā varṇa nīla pītamiti vā na
paśyanti tathā saṁsthānamapi dīrghahrasvamiti na paśyeyuḥ | paśyanti ca kadācit | ato jātyantaraṁ
saṁsthānamiti | paṅktisenāparikalpavaditi yathā tamasyavyakta pakṣiṇaḥ pipīlikā vā
dṛṣṭā dīrghā paṅktiriti parikalpayanti | yathā vā tamasyeva hastyādīnavyaktaṁ dṛṣṭvā dīrghā
paṅktiriti parikalpayanti | yathā vā tamasyeva hastyādīnavyaktaṁ dṛṣṭā parimaṇḍaleyaṁ senā
vyavasthiteti parikalpayanti | tadvat | veviditaṁ caitadevamiti | yathedānīmuktamasatyapi
jātyantare saṁsthāne varṇameva te tatrāvyaktaṁ dṛṣṭā dīrghādiparikalpaṁ kurvanti | yat
kadāciditi vistaraḥ | anivāryamāṇaparicchedamiti anirddhāyaimāṇasaṁsthānasaṁghātamātramavyaktamalakṣyamāṇanīlatvādikaṁ
dṛśyate | na ca varṇasaṁsthānavyatiriktaṁ rūpāyatanamastīti
| yathā nānyat kiñcid dravyaṁ kalpyate tadvat saṁsthānamapi na varṇavyatiriktaṁ kalyayitavyam
|tatra bhavanta ti te bhavanta ityarthaḥ | itarābhyo'pi dṛśyanta iti vacanāt | kathaṁ
kāyakarma prajñāpayantīti prajñaptisattvāt kāyakarmāyoga iti manyamānaḥ pṛcchati | kāyadhiṣṭhānamiti
kāyālambanamityarthaḥ | yasya hi kāyaḥ pravartyaḥ | tatkāyādhiṣṭhāna karma | tenāha
| yā cetanā kāyasya tatra tatra paśyatīti | yathāyogaṁ veditavye iti vāgadhiṣṭhānaṁ karma
vākkarma manaskarma tu manasaḥ karma | manasā vā saṁyuktaṁ karma manaskarma | tena yathāyogamityuktam
| vijñaptabhāvāditi vistaraḥ | yadi vijñaptirna syāt avijñaptirapi kāmavacarī
na syāt | vijñaptayadhīnā hi kāmāvacaryavijñaptirna cittānuparivartinīti | sā caivaṁ
nāstīti mahānto doṣā anuṣajyante | saṁvarāsaṁvarābhāvadoṣaḥ saptaupadhika-puṇyakriyāvastu
puṇyavṛddhayabhāva doṣa ityevamādayo'nuṣaṅgāḥ | anuṣaṅgāṇāṁ punaḥ pratyunuṣaṅgā iti | tatparihārā
bhaviṣyantītyarthaḥ | kāyakarmasaṁśabditāditi kāyādhiṣṭhānādityarthaḥ | samāhitā vijñaptivaditi
yathā samāhitāvijñaptiścittānuparivartinī | evaṁ prātimokṣasaṁvarādilakṣaṇāpyavijñaptiḥ
syāt | sautrāntikā āhuḥ | naivaṁ bhaviṣyati na cittānuparivartinī bhaviṣyati |
cetanāviśeṣaṇāsamāhitena tadākṣepaviśeṣādasamāhitāyā avijñapterākṣepādityarthaḥ | sāpi ca
vijñaptirbhavadīyā satī vidyamānā avijñapterākṣepe utpādanacetanāyā balaṁ sāmarthya nibhālayate
apekṣate | kasmāt | jaḍatvādapaṭutvāccetanābalamantareṇa tāmavijñapti janayitu na śaknoti
| na hyasatyāṁ samādānacetanāyāṁ yadṛcchotpannā vijñaptiravijñaptiṁ janayati |vāgvijñaptistviti
| tu śabdo viśeṣaṇena | yathā kāyavijñaptiḥ saṁsthānātmikā na tathā vāgvijñaptiḥ
| kiṁ tarhi | vāgātmako dhvanirvarṇātmakaḥ śabda ityarthaḥ |avijñaptiḥ pūrvamevokteti
| te tu vijñaptayavijñaptī ityuktam | tatra vijñaptirūktā avijñaptirvaktavyā | sā ca pūrvamevoktā
| vikṣiptācittakasyeti vacanāt | sāpi dravyato nāsti sāpyavijñaptirdravyato nāsti
| na kevalā vijñaptirityapiśabdaḥ | abhyupetyākaraṇamātratvāditi | imaṁ divasamupādāya prāṇātipātādibhyaḥ
prativiramāmītyabhyupetya | tasmāt pareṇa teṣāmakaraṇamātramavijñaptirityevaṁ
dravyato nāstīti sautrāntikāḥ | teṣāṁ cātītānāṁ mahābhūtānām | na hyatītānāṁ pratyutpannasvabhāvo'sti
| pañcame ca kośasthāna etaddarśayiṣyata iti | kathamavidyamānānyasyā āśraya
ityato na dravyato'sti | rūpalakṣaṇābhāvācca | rūpyata iti rūpalakṣaṇam | taccāsyā apratighatvānnāsti
| tasmānana dravyato'sti |trividheti vistaraḥ | trividhañca tadamalañca trividhāmalarūpam
| tasyoktiḥ | akurvataḥ panthā akurvatpathaḥ | pareṇa kārayataḥ svayamakurvataḥ
karma ityarthaḥ | trividhāmalarūpoktiśca vṛddhiścākurvatpathaścādireṣām | tānīmāni trividhāmalarūpoktivṛddhakurvatpathādīni
| ādiśabdena dharmo bhikṣo ityatrārūpītyavacanam |
āryāṣṭāṅgavacanaṁ prātimokṣasaṁvarasetuvacanaṁ ca gṛhyate |rūpasya rūpasaṁgraha iti rūpasya
rūpeṇaiva saṁgraho bhavati nānyairvedanādibhiḥ | asti rūpaṁ sanidarśanaṁ sapratigham | yaccakṣurvijñānavijñeyaṁ
rūpam | astyanidarśanaṁ sapratigham | yāni cakṣurādīni tat punarnava
rūpyāyatanāni | asti rūpamanidarśanamapratigham | yanmanovijñānavijñeyam avijñaptirūpaṁ
dharmāyatanasaṁgṛhītam | nāvijñaptiṁ virahayyeti vistaraḥ | avijñaptiṁ muktvā nāsti rūpamanidarśanamapratighaṁ
yadrūpasaṁgrahasūtra uktam | nāpyanāsravamastirūpamavijñaptiṁ virahayyeti
vartate | na hi mārgasatyasamāpannasya kāyavāgvijñaptirūpaṁ yujyate | saptabhiraupadhikairiti
upadhirārāmavihārādiḥ | tatra bhamaupadhikam | tasyopadherabhāvānniraupadhikam |
satatamabhīkṣaṇam | samitaṁ nirantaram |atra sūtram | bhagavān kauśāmbyāṁ viharati sma ghoṣitārāme
| athāyuṣmān mahācundo yena bhagavāṁstenopasaṁkrāntaḥ | upasaṁkramya bhagavataḥ
pādau śirasā vanditvā ekānte'sthāt | ekānte sthita āyuṣmān mahācundo bhagavantametadavocat
| labhyaṁ bhadanta aupadhikaṁ puṇyakriyāvastu prajñapayituṁ mahāfalaṁ mahānuśaṁsaṁ mahādyutikaṁ
mahāvaistārikam | labhyaṁ cundeti bhagavāṁstasyāvocat | saptemāni cundaupadhikāni puṇyakriyāvastūni
mahāfalāni yāvanmahāvaistārikāṇi | yaiḥ samanvāgatasya śrāddhasya kulaputrasya
vā kuladuhiturvā carato vā tiṣṭhato vā svapato vā jāgrato vā satatasamitamabhivardhate
eva puṇyamupajāyate eva puṇyam | katamāni sapta ? iha cunda śrāddhaḥ kulaputro vā kuladuhitā
vā cāturddiśāya bhikṣusaṁghāyārāmaṁ pratipādayati | idaṁ cunda prathamaupadhikaṁ puṇyakriyāvastu
mahāfalaṁ yāvanmahāvaistārikaṁ yena samanvāgatasya kulaputrasya vā vistareṇa
yāvadupajāyata eva puṇyam | punaraparaṁ cunda śrāddhaḥ kulaputro vā kuladuhitā vā tasminnevārāme
vihāraṁ pratiṣṭhāpayati | idaṁ dvitīyamaupadhikaṁ puṇyakriyāvastu mahāfalaṁ yāvadupajāyata
eva puṇyam | punaraparaṁ cunda śrāddhaḥ kulaputro vā kuladuhitā vā tasminneva vihāre
śayanāśanaṁ prayacchati | tadyathā mañca pīṭhaṁ vṛṣiṁ koccavaṁ bimbopadhānaṁ caturasrakaṁ
dadāti | idaṁ cunda tṛtīyamaupadhikaṁ puṇyakriyāvastu pūrvavat | punaraparaṁ cunda śrāddhaḥ
kulaputro vā kuladuhitā vā tasminneva vihāre dhruvabhikṣāṁ prajñapayatyanukūlayajñām
| idaṁ cunda caturthamaupadhikaṁ puṇyakriyāvastu mahāfalaṁ pūrvavat | punaraparaṁ cunda śrāddhaḥ
kulaputro vā kuladuhitā vā āgantukāya gamikāya vā dānaṁ dadāti | idaṁ cunda pañcamamaupadhikaṁ
puṇyakriyāvastu pūrvavat | punaraparaṁ cunda śrāddhaḥ kulaputro vā kuladuhitā
vā glānāya glānopasthāpakāya vā dānaṁ dadāti | idaṁ [ cunda ] ṣaṣṭhamaupadhikaṁ puṇyakriyāvastu
pūrvavat | punaraparaṁ cunda śrāddhaḥ kulaputro vā kuladuhitā vā yāstā bhavanti śītalikā
vā vaddalikā vā vātalikā vā varṣalikā vā | tadrūpāsu śītalikāsu yāvadvarṣalikāsu bhaktāni
vā tarpaṇāni vā yavāgūpānāni vā tāni saṁghāyābhinirhṛtyānuprayacchati | idamāryā asmākanārdragātrāḥ
anabhivṛṣṭacīvarāḥ paribhujya sukhasparśa viharantu | idaṁ ca cunda saptamamaupadhikaṁ
puṇyakriyāvastu mahāfalaṁ yāvadupajāyata eva puṇyam | ebhiḥ saptabhiraupadhikaiḥ
puṇyakriyāvastubhiḥ samanvāgatasya śrāddhasya kulaputrasya vā kuladuhiturvā na labhyaṁ
puṇyasya pramāṇamudgrahītum etāvat puṇyaṁ vā puṇyafalaṁ vā puṇyavipākaṁ vā | apitu bahutvāt
puṇyasya mahāpuṇyaskandha iti saṁhyāṁ gacchatītyevamādi | dvirapyāyuṣmān mahācundo bhagavantametadavocat
| labhyaṁ bhadanta niraupadhikaṁ puṇya kriyāvastu prajñapayituṁ mahāfala
yāvanmahāvaistārikam | labhya cundeti bhagavāṁstasyāvocat  | saptemāni cunda niraupadhikāni
puṇyakriyāvastūni yaiḥ samanvāgatasya śrāddhasya kulaputrasya vā kuladuhiturvā carato vā
tiṣṭhato vā vistareṇa yāvadupajāyata eva puṇyam | katamāni sapta | iha cunda śrāddhaḥ kulaputro
vā kuladuhitā vā śṛṇoti tathāgataṁ vā tathāgataśrāvakaṁ vā amukaṁ grāmakṣetramupaniśritya
viharatīti | śrutvā ca punaradhigacchati prītiprāmodyamudāra kuśalaṁ naiṣkramyopasaṁhitam
| ida cunda prathamaṁ niraupadhikaṁ puṇyakriyāvastu pūrvavat yāvadupajāyata eva puṇyam
| punaraparaṁ cunda śrāddhaḥ kulaputro vā kuladuhitā vā śṛṇoti tathāgata vā tathāgataśrāvakaṁ
vā udyuktamāgamanāya | śrutvā ca punaradhigacchatīti pūrvavat | ida cunda dvitīya
niraupadhikaṁ puṇyakriyāvastu | punaraparaṁ cunda śrāddhaḥ kulaputro vā kuladuhitā vā śṛṇoti
tameva tathāgata vā tathāgataśrāvakaṁ vā adhvānamārgapratipanna tameva grāmakṣetramanuprāptam
| śrutvā ca punaradhigacchatīti pūrvavat | idaṁ cunda tṛtīyaṁ niraupadhikaṁ puṇyakriyāvastu
yāvadupajāyata eva puṇyam | punaraparaṁ cunda śrāddhaḥ kulaputro vā kuladuhitā vā
śṛṇoti tathāgata vā tathāgataśrāvakaṁ vā tadeva grāmakṣetra manuprāptam | śrutvā ca punaradhigacchatīti
pūrvavat | idaṁ cunda caturtha niraupadhikaṁ puṇyakriyāvastu pūrvavat yāvadupajāyata
eva puṇyam | punaraparaṁ śrāddhaḥ kulaputro vā kuladuhitā vā tameva tathāgataṁ vā
tathāgataśrāvakaṁ vā darśanāyopasaṁkrāmati dṛṣṭvā ca punaradhigacchatīti pūrvavat | idaṁ
cunda pañcamaṁ niraupadhikaṁ puṇyakriyāvastu | punaraparaṁ cunda śrāddhaḥ kulaputro vā kuladuhitā
vā tasyaiva tathāgatasya vā tathāgataśrāvakasya vā antikāddharma śṛṇoti | śrutvā
ca punaradhigacchatīti pūrvavat | idaṁ cunda ṣaṣṭha niraupadhikaṁ puṇyakriyāvastu | punaraparaṁ
[ cunda ] śrāddhaḥ kulaputro vā kuladuhitā vā tasyaiva tathāgatasya vā tathāgataśrāvakasya
vā antikād dharma śṛṇoti | śrutvā ca buddhaṁ śaraṇaṁ gacchati dharma śaraṇaṁ gacchati
saṁghaṁ śaraṇaṁ gacchati śikṣāpadāni ca pratigṛhāti | idaṁ cunda saptamaṁ niraupadhikaṁ
puṇyakriyāvastu mahāfalamiti pūrvavat | bahugranthabhayāt na sarva likhitam |hyājñāpanavijñapteḥ
karmapatha upayujuate tasya prāṇātipātādikarmaṇo'kṛtatvāt | syānmatam | kṛte tasmin
karmaṇi tadājñāpanavijñapteḥ karmapatho bhaviṣyatīti | atredamucyate kṛte'pi ca tasyāsvabhāvāviśeṣāditi
pareṇa kṛte'pi tasmin karmaṇi tasyājñāpanavijñapterna kaścit svabhāvaviśeṣo'sti
| yena tadānīṁ karmapathaḥ syāt | tasmāt pūrvavat | tasyāsvabhāvāviśeṣāt | yathaiva
pūrvavat karmapatho na vyavasthāpyate tathaiva paścādityato'stītyabhyupagantavyā yāsau tadānīmutpadyate
karmapathasaṁgṛhīteti | ekādaśabhirāyatanairasaṁgṛhītamiti dharmāyatanavarjaiḥ
| vākkarmāntājīvānāmayogāditi | vijñaptisvabhāvānāmevāsambhavādityarthaḥ | yattarhīdamuktamiti
vistaraḥ | ko'syābhisambandhaḥ | yadi vā matam | yadyavijñaptirna syādaṣṭāṅgo'yaṁ
mārgo na syāt | tatra vijñaptayayogāt | tasmād astyavijñaptiriti | yattarhīdamuktamiti vistareṇoktā
yāvat samyak samādhiriti kimarthamevamucyate | pūrvameva cāsyeti sarvam | mārgasya
samāpattikālāt pūrvamityarthaḥ | vijñaptirūpāsta uktā ityabhiprāyaḥ | vaibhāṣikāḥ pariharanti
| laukikamārgavairāgyamiti vistaraḥ | laukikamārgavairāgyāvasthāyāṁ vāgādisvabhāva
vijñaptirūpam | etadabhisandhāyaitadutam | na tu mārgakāle tat saṁgṛhītaṁ vāgādyavijñaptirūpaṁ
nāstītisamādhiviṣayarūpamiti samādherālambanamasthisaṁkalādi | deśānāvaraṇādapratighamiti
| yadrūpaṁ deśamāvṛṇoti tat pratigham | viparyayādapratighamiti siddham | kathamidānīṁ
tadrūpamiti | yadi na rūpayituṁ śakyata ityabhiprāyaḥ | etadavijñaptau samānam | avijñaptirapi
vā deśaṁ nāvṛṇotīti tulyam | anāsrave samādhau anāsravamiti | mārgaṁ sammukhīkurvāṇo
yogācārastadrūpamāśayaṁ cāśrayañca pratilabhate | yat samyagdṛṣṭivadanāsravaṁ śīlaṁ pratilabhate
| yasmin sati prakṛtiśīlatāyāṁ santiṣṭhate | athavā anāsrave'pi samādhau tadevaṁvidhaṁ
rūpaṁ ta ācāryā icchanti | arhato yadrūpaṁ bāhya cetyapara iti | apara ācāryā varṇayanti
| arhato yadrūpaṁ cakṣurāyatanādi bāhya ca kāṣṭhakuḍyādi tadanāsnavaṁ rūpam | kutaḥ |
āsravāṇāmaniśrayatvāt | na hyarhatsāntānikaṁ rūpaṁ bāhyañcāsravāṇāṁ kleśānāṁ niśraya iti
| yadyevaṁ yattarhyaviśeṣeṇa sūtra uktam | sāsravā dharmāḥ katame | yāvadeva cakṣuryāvadeva
rūpāṇīti vistaraḥ | tat punarāsravāṇāmapratipakṣatvāt sāsnavamuktam | cittacaittaviśeṣo
hi āsravapratipakṣa iti | paryāyeṇa tarhīti vistaraḥ | tadevārhato rūpa bāhyañcāsravāṇāmapratipakṣatvāt
sāsnavamāsravāṇamaniśrayatvādanāsravamiti | tathā ca lakṣaṇa saṁkaraḥ syāditi
doṣaḥ | yāni rūpāṇīti | yāni rūpāṇyāya tanānītyarthaḥ | vistareṇa yāvad ye dharmāḥ sāsnavāḥ
sopādānīyāścetaḥkhilamrakṣavastviti vacanāt | santyanāsravāṇi rūpāyatanānīti | tāni punaḥ
katamāni sāsravāṇi sopādānīyāni pṛthagjanarūpāṇi | āsravāṇāṁ niḥśrayatvāttadapratipakṣatvācca
| katamānyānāsravāṇi | yānyarhato rūpāṇi bāhyāni cāsravāṇāmaniśrayatvāt | dharmatā
hyeṣeti | karmaṇāmanādikālikā śaktiḥ | guṇaviśeṣāditi dhyānāpramāṇādiguṇaviśeṣāt | anugrahaviśeṣācceti
śarīrasya varṇabalādiviśeṣāt | tadālambaneti vistaraḥ | sapratigrāhakamālambanamasyāḥ
| seyaṁ tadālambanā dānacetanā | tayā paribhāvitāḥ santatayaḥ sūkṣmaṁ pariṇāmaviśeṣaṁ
falotpattinimittaṁ prāpnu vanti | katha bhaviṣyatīti bahutarafalābhiniṣpattaye katha
bhaviṣyatītyabhiprāyaḥ | nahyatra dātṝṇāṁ dāyāḥ paribhujyante | yatparibhogāt bhoktṝṇāṁ guṇaviśeṣādanugrahaviśeṣāccānyamanasāmapi
dātṝṇamiti vistareṇa yāvat samarthā bhavanti yāvadupajāyata
eva puṇyamiti vā tadālambanacetanābhyāsāditi | tathāgatatacchāvakālambanacetanābhyāsāt
santatayaḥ sūkṣmaṁ pariṇāmaviśeṣa prāpnuvanti | yenāyatyāṁ bahutarafalābhiniṣpattaye
samarthā bhavanti | caratastiṣṭhato jāgrato yuktamevaṁ svapatastu kathamityata āha | svapneṣvapi
tāścetanā anuṣaṅgiṇyo bhavantīti | avijñaptivādinastu vaibhāṣikasya niraupadhike
puṇyakriyāvastuni yatna vijñaptirnāsti kevala ta śrutvādhigacchati prītiprāmodyamudāra kuśalam
| tatra kathamavijñaptiḥ syāt | tasya śroturvijñaptisamādhyorasambhavāt | avijñaptirhi
vijñapteḥ samādhervā sambhavet | aupadhikeṣvapīti vistaraḥ | ārāmadānādiṣvapi tadālambanacetanābhyāsāt
pratigrāhaka ālambanamasyāścetanāyā iti pūrvavat | āha | yaccaupadhikeṣvapyevamabhīkṣṇa
tadālambanacetanābhyāsāt | yattarhi sūtramiti vistaraḥ | apramāṇaṁ cetaḥ samādhimiti
| maitryādisaṁprayuktaṁ cetanāviśeṣa iti | etadālambanacetanasyāpi dāyakasyāpramāṇaḥ
puṇyābhiṣyando'stīti darśayati | kriyāfalaparisamāptāviti | maulakarmapathaprayogaḥ kriyā
| maulakarmapathafalaṁ tasya parisamāptau | eṣa eva nyāya iti | svayaṁ prayogeṇa pareṣāmupaghāta
viśeṣāt karttuḥ sūkṣmaḥ santatipariṇāmaviśeṣo jāyata iti sarvam | kārye kāraṇopacārāditi
| santati pariṇāmaviśeṣaḥ karmapatho bhavatīti | santapariṇāmaviśeṣaḥ kāryam | karmapathaḥ
kāraṇam | yo'sau kāyavācoḥ prayogaḥ sa hi cetanālakṣaṇasya karmaṇaḥ panthā iti
| tasmin kārye karmapatha iti kāraṇopacāraḥ | kāyikavācikatvantu tasya santapariṇāmaviśeṣasya
| tatkriyāfalatvāt kāyavākkriyāyāḥ falatvādityarthaḥ | yathā avijñaptivādinām avijñaptiriti
| yathā vaibhāṣikāṇāmavijñaptivādināmavijñaptiḥ karmapatha ityākhyāyate | kāryakāraṇopacārāt
| kāyikavācikatvantu tatkriyāfalatvāditi | avijñaptiradravyamiti | prakārāntareṇa
darśayan bhadanta āha | upātteṣu skandheṣviti vistaraḥ | sattvasaṁkhyāteṣu vartamāneṣu skandheṣu
trikālayā cetanayā prāṇātipātā'vadhena spṛśyate ghātaka iti | kathaṁ trikālayetyāha
| haniṣyāmi hanmi hatamiti cāsya yadā bhavatīti | tadevamatra cetanaiva karmetyuktaṁ bhavati
| ācāryo bhadantamataṁ kenacidbhāgenābhipreta kenacidbhāgenānabhipreta darśayannāha |
na tviyateti vistaraḥ | yadi kaścideva prayojayet | manmātara mārayeti | uccalite ca mārake
tasyaiva bhaved hatā tena manmāteti | tasya hatābhimānina ānantaryakarma syāt | na ceṣyate
| tasmāt svayaṁ vanniti bhadantena viśeṣyaṁ vaktavyam | ata evāha | svayaṁ tu ġhataḥ iti
vistaraḥ | etāvāṁścetanāsamudācāra iti | haniṣyāmi hanmi hatamiti | yuktarūpa iti | yukta
eva yuktarūpa iti | svārthe rūpapratyayaḥ | nāmadheyavat | yathā nāmaiva nāmadheyamityeke
vyācakṣate | praśasta rūpo yuktarūpaḥ | yuktaṁ vā rūpaṁ svabhāvo'syeti yuktarūpaḥ | tathaivāsaṁjñāyamāna
iti | yathaivāvijñaptirduravabodhā | tathaivāa santatipariṇāmaviśeṣo'pīti
| cittānvayakāyaprayogeṇeti | cittapūrvakeṇa kāyaprayogeṇetyarthaḥ | tābhyāṁ pṛthagbhūtamiti
| cittakāyābhyāṁ pṛthag bhūtam | yatkṛtaprayogasambhūteti | yena kṛto yatkṛtaḥ | yatkṛtāt
prayogāt sambhūtā | kriyāparisamāptiḥ karmapathaparisamāptiḥ | tasyaiva cittacaittasya
prayoktustannimittastatprayoganimittaḥ santatipariṇāmo bhavatīti | bhavati paritoṣo'smākamiti
vākyaśeṣaḥ | cittacaittasantānāccāyatyāṁ falotpatteḥ | nāvijñaptiḥ | kim | bhavati paritoṣa
iti vartate | vijñaptabhāvādityevamādīni | samutthāpakasya dharmasyābhāvāt samutthāpyasya
dharmasyābhāva ityarthaḥ | avijñaptirdravyato nāstīti sādhitametat | ādiśabdenābhyupetyākāraṇamātratvādatītāni
mahābhūtānyupādāya prajñapteḥ | teṣāmavidyamānatvādi | tadevāstu
| dharmāyatana paryāpannamiti yadvayāyināṁ samādhiviṣayo rūpaṁ samādhiprabhāvādutpadyata
ityuktaṁ taddhanidarśanaṁ cāpratighañca | aṅga tāvadācakṣveti | aṅgāprātilomya iti paṭhyate
| hanta tāvadācakṣveti | ehi tāvadācakṣvetyārtha ityapare | ato nimitta iti vistaraḥ
| yata evam | ato nimitte'vijñaptau naimittikopacārāt samyagvāgādyupacārāt avijñaptau tadā
vyākriyate | samyagvāk karmāntājīvākhyā kriyata ityarthaḥ | āśayaṁ cāśrayaṁ ceti | āśayaḥ
prāṇātipātādyakaraṇaśayaḥ śraddhādyāśayo vā | āśraya āśrayaparāvṛttiḥ | ato nimitte āśaye
āśraye ca naimittikopacāram | samyag vāgādyupacāra kṛtvāṣṭau mārgāṅgāni vyavasthāpyanta iti
| tadakriyāmātramiti | mithyāvāgādyakriyāmātram | katamattadityāha | yadasāviti vistaraḥ
| yadyakriyāmātramaṅgaṁ kathaṁ tadanāsrava mityāha | taccanāsravamārgasanniśrayalābhādanāsravamiti
| yadyakriyāmātramaṅgam | tathā'dravyasat | kathamaṣṭāvaṅgāni bhavantītyāha | na
hi sarvatreti vistaraḥ | vidhipūrvamiti śīlagrahaṇavidhipūrvam | anyacitto na saṁvṛtaḥ syāditi
cet | yadi sā cetanā saṁvaraḥ | tasmāccetanācittādanyacitto na saṁvṛtaḥ syāt | yathā
cetanā yā kāyavācau saṁvṛṇoti nāsau tadānīmastīti | na tadbhāvanayeti vistaraḥ | naitadevam
| tadbhāvanayā cittasantānabhāvanayā kriyakāle prāṇātipātādicitte pratyupasthite smarataḥ
ahaṁ prāṇātipātādibhayaḥ prativirata iti pratyupasthitasmṛteḥ | tatpratyupasthānād yayā
cetanayā kāyavācau saṁvṛṇoti | tasyāḥ sammukhībhāvāt | ityarthameva tasyāḥ samā dānamiti
| kathamayamakriyāpratijñāṁ saṁsmṛtya dauḥśīlyaṁ na kuryāditi | na kaścinmuṣismṛtiḥ śikṣāṁ
bhidyāditi | yāsāvavijñaptiḥ setubhūtā dauḥśīlyaṁ pratibadhāti sā tadānīṁ vidyata iti |na
hi saiva sāmagrīti vistaraḥ | na saina pṛthivīdhātvādīnāṁ mahābhūtānāṁ vijñaptayāśrayāṇāṁ
sāmagrī sūkṣmafalā cānidarśanā'pratighā'vijñaptifalatvāt  audārikafalā ca sanidarśanasapratighavijñaptifalatvād
yujyate tasmādanyānyeva mahābhūtāni upādāyāvijñaptirūtpadyate |yadātanī
vijñaptiriti vistaraḥ | yadā bhavā vijñaptiryadātanī vijñaptiḥ | evaṁ tadātanāni mahābhūtāni
| yatkālasaṁbhūtā vijñaptiḥ kiṁ tatkālasaṁbhūtānyeva mahābhūtānyupādāya vijñaptirūtpadyate
| sarvamiti | sarvamupādāya rūpa vijñaptiravijñaptirdhyānāsravasaṁgṛhītā cakṣuḥ
śrotrarūpaśabdādi caiva samānakālānyeva mahābhūtānyupādāya vartate | prāyeṇeti grahaṇaṁ kiñcitkāmāvacaryavijñaptinirāsārtham
| ata evāha | kiñcid vartamānamanāgatam atītāni mahābhūtānyupādāyeti
| kiñcidupādāya rūpaṁ vartamānamatītāni mahābhūtānyupādāya vartate | kiñcidanāgatamupādāyarūpamatītāni
mahābhūṭānyupādāya vartate | kiṁ punastadupādāyarūpa yadeva bhūtamiti
darśayannāha |kṣaṇādūrdhamavijñaptiḥ kāmāptā'tītabhūtajeti | kāmāvacarasaṁvarādigrahaṇakāle'vijñaptiḥ
sahajāni mahābhūtānyupādāyotpadyate | evamanyāpyavijñaptistānyevopādāyotpadyate
yasmāttānyasyā āśrayārthena sambhavanti | yathānyeṣāmupādāyarūpāṇāṁ pratyutpannāni
mahābhūtānyāśraya evaṁ tasyātītānyāśraya | pravṛttyanuvṛttikāraṇatvāt yathākramamiti | atītāni
mahābhūtāni pravṛttikāraṇatvāt ākṣepakāraṇatvāt āśrayārthena bhavanti | pratyutpannāni
śarīramahābhūtānyanuvṛttikāraṇatvādadhiṣṭhānakāraṇatvāt sanniśrayārthena bhavanti | cakrasyeveti
vistaraḥ | yathā cakrasya pāṇyāvedhaḥ | evamasyāḥ pravṛttikāraṇam | yathā bhūmipradeśaḥ
| evamanuvṛtti kāraṇam |kālaniyamamuktā bhūminiyamaṁ pṛcchati | atha kutastyānīti
vistaraḥ | yāvañca caturthadhyānabhūmikamiti | ārūpyeṣu bhūtabhautikānāmabhāvāt | dhātvapatitatvāditi
| anāsravasya kāyavākkarmaṇo dhātvapratisaṁyuktatvāt | nāsti niyamata ityabhiprāyaḥ
| anāsravāṇi tarhi mahābhūtānyupādāya kasmānna bhavatītyata āha | anāsravāṇāñca mahābhūtānāmabhāvāditi
| kiṁ punarasyā mahābhūtaiḥ kāryamityata āha | tadvalena cotpatteriti
| mahābhūtabalena cotpatterityarthaḥ | atha cittabalenaiva tadutpattiḥ kasmānna bhavati |
anupādāyarūpatvaprasaṅgāt |avijñaptiranupāttiketi | amūrtatvāccittacaittādhiṣṭhānabhāvāyogāt
| naiṣyandikī ceti kuśalākuśalatvāt na vipākajā nāvyākṛtāstyavijñaptiriti vacanāt | vipākajasya
cāvyākṛtatvāt vipāko'vyākṛto dharma iti vacanāt | naupacayikī upacayābhāvāt | pāriśeṣyānnaiṣyandikī
| sattvākhyā sattvasantānapatitatvāt |niṣyandopāttabhūtajeti naiṣyandikopāttamahābhūtajā
| samutthāpakacittāpekṣatvāt asamāhitacittavijñaptyadhikārācca | na svapnasamādhyādyaupacayikamahābhūtajā
| ata eva ca na vipākajamahābhūtajā |samādhijeti vistaraḥ
| sāsravānāsravasamādhijatvāt | dhyānānāsravaja-saṁvarāvijñaptiḥ samādhijetyucyate | anupāttāni
ca mahābhūtānyupādāyeti samāhitacittavaśena tatra śarīre cittānuvṛttitvāt | upāttāni
hi mahābhūtāni nirodhasamāpattyādyavasthāsu cittamantareṇāpi vartante | yāvatsambhinnapralāpāditi
| yāvacchabdenādattādānāt kāmamithyācārānmṛṣāvādāt paiśunyāt pārūṣyāt saṁbhinnapralāpāditi
| cittavad bhūtābhedāt | yathā tadutpādakaṁ cittamabhinnamevaṁ bhūtānyapi tadutpādakānyābhinnānyeva
| na cādhārārthenāvijñaptermahābhūtānyāśrayaḥ | kiṁ tarhi | tatpravartanārthena
tasmādabhinnabhūtajeti vacanaṁ na virūdhyate | prātimokṣasaṁvare tvanyānyānīti
| acittānuparivarttanīyatvāt | vijñaptistu naiṣyandikīti | ākṣepavaśenānuvṛtteḥ | upāttā
tu kāyikīti | na vācikītyarthaḥ | kāyikī hi kāyamahābhūtāvinirbhāgavartitvāttādāśrayabhūtānāmupāttā
| na tu vācikī tadvinirbhāgavartitvāt |atra codayati | śāstravirūddhametad | evaṁ
hyāha | yānīmānyupāsakasya pañca śikṣāpadāni | eṣāṁ katyupāttāni | katyanupāttāni | āha
| sarvāṇyanyupāttānīti | avijñaptilakṣaṇaśikṣāpadābhisandhivacanād bāhulikatvādvā tathānirddeśasyetyadoṣaḥ
|punaḥ prabandhādavaibhāṣikīyamiti | ekasaṁsthānotpattāvitarasaṁsthānānivṛtteḥ
| katha vistareṇa yāvat saṁsthānadvayaṁ sidhyatīti | anyonyāvakāśadānāt | tanmahābhūtairabhivyāpanāditi
| vijñaptyāśrayairmahārbhūtairaṅgasyābhivyāpanāt | anabhivyāpane ca punarvijñaptimahābhūtaiḥ
katha kṛtasnenāṅgena vijñāpayet | na hi śakyate vaktum | kāyaikadeśenāso
vijñāpayati | na sarvakāyeneti | vijñaptyāśrayāṇi mahābhūtāni tadaṅga na vyāpyāvatiṣṭhanta
iti | śuṣiratvāt kāyasyāsti teṣāmavakāśa iti | abhivyāpane'pi na mahīyasāṅgena bhavitavyam
| śuṣiratvena kāyānupravehsāt | pīnena tarhi gurūṇā vā tenāṅgena na bhavitavyaṁ sūkṣmatvāt
|[ nā'vyākṛtā'styavijñaptistridhā'nyadaśubhaṁ punaḥ |kāme rūpe'pyavijñaptirvijñaptiḥ
savicārayoḥ | | 7 | | ]dvividhaṁ trividhaṁ pañcavidhaṁ coktamiti | cetanā tatkṛtaṁ ca
taditi vacanāt dvividhamuktam | cetanā mānasaṁ karma tajje vākkāyakarmaṇī iti vacanāt trīdhamuktam
| te tu vijñaptyavijñaptī iti kāyavākkarmaṇovijñaptyavijñaptitve bhedāt | cetanātmanaḥ
karmaṇaśca pañcasattvāt pañcavidhamuktam |nāvyākṛtāstyavijñaptiriti | kuśalākuśalaivāvijñaptirityarthāduktaṁ
bhavati | balavatkarmeti avijñaptilakṣaṇam |kāme'pīti | apiśabdāditi
ca śabdārthenāpiśabdena kāma ityākṛṣyate | anāsravāvijñaptivaditi | yathā na ca tāvadanāsravāyā
avijñapteranāsravāṇi mahābhūtāni | atha ca punaryasyāṁ bhūmau jātastāmutpādayati
| tadbhūmikāni mahābhūtānyupādāyotpadyate | evaṁ na ca tāvadārūpyāṇi mahābhūtāni syuḥ | atha
ca punaryasyāṁ bhūmau jātastāmutpādayati | tadbhūmikāni mahābhūtānyupādāyārūpyāvacaryāvijñaptirbhaviṣyatīti
| na | tasyā dhātvapatitatvāditi | nehāsāmyāt | yasmādavijñaptiranāsravā
dhātvapatitā kāmarūpārūpyāvacarīti | tṛṣṇābhirasvīkṛtatvāt tasyā dhātuto bhūmito vā naiva
sabhāgāni nāpi visabhāgāni mahābhūtāni bhavantītyato yatra jātastatrajāni mahābhūtānyupādāyotpadyate
| ārūpyāvacarī tvavijñaptirnārhati kāmarūpāvacarāṇi visabhāgāni mahābhūtānyupādāya
bhavitum | dhātupatitatvādityabhiprāyaḥ | kiñca | sarvarūpavaimukhyāccārūpyasamāpattirnālaṁ
rūpot pattaye | rūpabhūmikā tvanāsravā samāpattiralaṁ rūpotpattaye'vijñaptyutpattaye
ityarthaḥ | kasmāt | sarvarūpāimukhyādityabhiprāyaḥ | kathaṁ cārūpyasamāpatteḥ sarvarūpavaimukhyamityato
vravīti | vibhūtarūpasaṁjñatvāditi | vigatarūpasaṁjñatvādityarthaḥ |
dauḥśīlyapratipakṣeṇa śīlamiti vistaraḥ | dauḥśīlya kāmāvacaramakuśalasamutthānatvāt | tasya
rūpabhūmikaṁ śīlamavijñaptilakṣaṇaṁ pratipakṣa iti yujyate | ārūpyāvacaramapyevaṁ bhaviṣyatīti
cedata āha | ārūpyāśca kāmadhātoriti vistaraḥ | ārūpyāḥ kāmadhātoścatasṛbhirdūratābhirdūre
| dūratvāccārūpyasaṁgṛhītaṁ śīlaṁ kāmadhātupratipakṣe na kalpate | catasraśca dūratā
vyākhyātāḥ purastāditi na punarvyākhyāyante | pratipakṣadūratā cātrodāharaṇam |vijñaptiḥ
savicārayoriti | savicārayoreva bhūmyorityavadhāraṇārtha ārambhaḥ | vitarkya vicārya vācaṁ
bhāṣata iti vitarkavicārapūrvakatvāt kāyavākkarmaṇoḥ |[ kāme'pi nivṛtā nāsti samutthānasad
yataḥ |paramārthaśubho mokṣaḥ svato mūlahrapatrapā | | 8 | |samprayogeṇa tadyuktāḥ samutthānāt
kriyādayaḥ |viparyayeṇākuśalaṁ paramāvyākṛte dhruve | | 9 | |samutthānaṁ dvidhā
hetutatkṣaṇotthānasaṁjñitam |pravartakaṁ tayorādyaṁ dvitīyamanuvartakam | | 10 | | ]kāme'pi
nivṛtā nāstīti na kevalamavicārāsu bhūmiṣviti darśayati | brahyaloka evāstītyuktaṁ bhavati
| tata ūrddhvamiti | brahyalokādūdva | bāhyamahābhūtahetukamiti | vāyuprabhṛtīnāṁ śabdāyatanam
| vijñaptiśabdapratiṣedhaparametadvacanam | na tu bāhyamahābhūtahetukamiti | pāṇyādyaṅgaśabdo'pi
hi dvitīyādiṣu dhyāneṣu saṁbhavati | anyathā hi śāstravirodhaḥ syāt | tathāhi
śāstra uktaṁ | śabdadhātunā kaḥ samanvāgataḥ | āha | kāmarūpāvacaraḥ | ko'samanvāgataḥ
| āha | ārūpyāvacara iti | na hi bāhyena sattvasaṁkhyātena samanvāgato yujyate |prāptyaprāptisvasantānapatitānāmiti
vacanāt | asyaiva ca doṣaparihārārthamanye punarāhuriti | dvitīyādiṣvapi
dhyāneṣu vijñaptirastīti | kiṁ bhūmikā | prathamadhyānabhūmikā | vaibhāṣikapakṣa
evāyaṁ | na pakṣāntaram |kāyākṣiśrotravijñānaṁ vijñaptyutthāpakaṁ ca yat |dvitīyādau tadā
vyāptamakliṣṭāvyākṛtaṁ ca tat | | itisiddhāntāt | evaṁ tarhi dvitīyādi dhyānabhūmikā bhavati
pakṣāntaram | sā tu kiṁ vyākṛtā utāvyākṛtetyāha | anivṛtāvyākṛtā | na tu kuśalā na kliṣṭeti
| parasparasambhāṣaṇādi kurvatāṁ tatastyānāmavyākṛtā vijñaptirbhavati | kiṁ kāraṇaṁ na
kuśalā na kliṣṭā'stītyāha | na hi teṣūpapanna iti vistaraḥ | na hi dvitīyādiṣu dhyāneṣūpapannaḥ
| tathājātīyaṁ kuśalakliṣṭajātīyamadhobhūmikaṁ cittaṁ sammukhīkaroti | yena cittena
kuśalāṁ kliṣṭāṁ vā vijñapti samutthāpayet | kiṁ kāraṇamiti āha | nyūnatvāt prahīṇatvācceti
| kuśalamadhobhūmikaṁ nyūnatvāt na sammukhīkaroti | prahīṇatvācceti na kliṣṭam | arthādetaduktaṁ
bhavati | avyākṛtamadhobhūmikaṁ cittaṁ sammukhīkaroti | tena tāṁ samutthāpayatīti
| etaduktaṁ bhavati | adhobhūmikena cittenorddhabhūmikā vijñaptirūthāpyata iti | tadeva
necchanti vaibhāṣikāḥ | prathamadhyānikaiva hi sā vijñaptiḥ prathamadhyānabhūmikacittasamutthāpitatvāt
| tasmādāha | pūrvameva tu varṇayantīti |tacca kāmadhātāviti | tacca bhāvanāprahātavyaṁ
nivṛtāvyākṛtaṁ citta kāmadhātau nāsti | satkāyāntargrāhadṛṣṭisamprayuktameva hi
kāmadhātau nivṛtāvyākṛtaṁ cittamiṣyate | tena ca na vijñaptiḥ samutthāpyate | antarmukhapravṛttatvāt
|svabhāvata ityātmataḥ | paramakṣematvāditi | akṣemaleśānabandhābhāvāt | yaddhi
svabhāvasamprayogasamutthānataḥ kuśala na tat paramakṣemamityuktaṁ bhavati | asaṁprayuktānāṁ
kuśalatvābhāvāditi | kuśalamūlādibhi rasaṁprayuktānāṁ caittādīnāṁ kuśalatvābhāvāt tatsaṁprayogakuśalatvasiddhiḥ
| taireva kuśalamūlādisaṁprayuktairityādiśabena hyapatrāpyayorgrahaṇam
| auṣadhipānīya saṁbhūtakṣīravaditi | pītauṣadhapānīyāyā gauryat kṣīraṁ tadauṣadhapānīyasaṁbhūtam
| prāptīnāṁ tviti vistaraḥ | prāptīnāṁ kuśalānāṁ visabhāgacittasamutthā pitānām
| visabhāga cittaṁ kuśalādanyat | vicikitsayā kuśalamūlapratisandhāne yāḥ kuśalānāṁ
prāptayaḥ | tāsāṁ kuśalatvam | na tāvat parinirvāṇavat paramārthakṣematvāt | nāpyalobhādivat
svabhāvataḥ kuśalamatatsvabhāvatvāt | nāpi vedanādivat saṁprayogato viprayuktatvāt | nāpi
samutthānatastatsamutthānacittasya kliṣṭatvāt | evaṁ punarbhavapratisandhāvapi upapattipratilambhika
kuśalaprāptayo vaktavyāḥ | kathaṁ tāsāṁ kuśalatvamiti vaktavyametat | kartavyo'tra
yatna ityabhiprāyaḥ | atra pariharanti | kaśalamūlasamutthāpanīyatvādanāgatāvasthāyāmeva
tāḥ kuśalamūlā bhavanti | kliṣṭena cittena tatprāptivibandho'panīyate | na tat kuśalatvamāpadyata
iti |sarvaduḥkhapravṛttyātmakatveneti sarvasya duḥkhasya pravṛtti rātmā svabhāvo'syeti
sarvaduḥkhapravṛttyātmakaḥ | tadbhāvena | paramārthenākṣemaḥ saṁsāraḥ | kāyavākkarmajātyādiprāptaya
iti | kāyavākkarmāṇivijñaptayavijñaptisvabhāvānyasaṁvara naivasaṁvaranāsaṁvarasaṁgṛhītāni
| jātyādayo jātijarāsthityanityatālakṣaṇālakṣaṇasvabhāvaḥ | prāptayo'kuśalānām
| vyādhyapathyauṣadhādibhirūpameyā iti | saṁsāro vyādhinopameyaḥ | vyādhisaṁsāra
ityarthaḥ | lobhādīnyapathyauṣadhenopameyāni | anyasaṁprayogasamutthānāpekṣatvāt | tatsaṁprayuktā
apathyauṣadhimiśrapānīyena | kāyavākkarmajātyādiprāptayo'pathyauṣadhapānīyasaṁbhūtakṣīreṇopameyāḥ
| evaṁ tarhīti vistaraḥ | yadi paramārthenākuśalaḥ saṁsāraḥ | na kiñcit sāsravamavyākṛtaṁ
bhaviṣyati kuśalaṁ vā | saṁsārabhyantaratvāt sāsnavasya | paramārthata evamuktamiti
abhyupagatametat sarva saṁsāraparyāpannamakuśalamiti | vipākaṁ tu pratīti vistaraḥ
| yadvipākaṁ prati na vyākriyate | savipākametaditi | tadavyākṛtamityucyate | taduktaṁ
bhavati | yat sāsravaṁ tadakuśalaṁ paramākṣematvāt | vipākaṁ pratyavyākaraṇārthāvyākṛtamiti
| kuśalamapi tathaivākuśalam | iṣṭavipākatvāt kuśalamityavagantavyam |yadi samutthānavaśāditi
vistaraḥ | cetanāyā eva kuśalākuśalatvamityanenābhiprāyeṇa | kāyavākkarmaṇaḥ kuśalākuśalatvaṁ
vicārayati | kiṁ na mahābhūtānāmiti | kuśalākuśalatvaṁ | kuśalākuśalena hi cittena
kāyavākkarma tanmahābhūtāni samutthāpyate | vaibhāṣika āha | karmaṇi hi karturabhiprāyo
na mahābhūteṣu mahābhūṭāni kuryāmiti | kiṁ tarhi | idaṁ karma kuryāmiti | na karmavanmahābhūtānāṁ
kuśalākuśalatvamiti | ācārya āha | samāhitasya kartturavijñaptau nāstyabhiprāyaḥ
| avijñaptiṁ kuryāmiti | na cāsamāhitaṁ cittaṁ tasyāḥ samutthāpakamasti | yadevamabhiprāyaṁ
kuryāt | visabhāgatvāt visadṛśatvāt bhūmito|samādhānādvā | kathaṁ tasyāḥ samāhitāyāḥ avijñapteḥ
kuśalatvam | mahābhūtavattasyāḥ kuśalatvaṁ na syādityabhiprāyaḥ | divyayorapi vā
cakṣuḥ śrotrayoḥ kuśalatvaprasaṅga iti | yadyantareṇāpi tadabhiprāya mavijñapteḥ kuśalamiti
| athavā ayamasyābhisambandhaḥ | yadi visabhāgāsamāhitacittavaśena tasyāḥ kuśalatvam | divyayorapi
cakṣuḥśrotrayoḥ kuśalatvaprasaṅgaḥ | prayogakāle tadabhiprāyasambhavāt | na ca
tayoḥ kuśalamastyavyākṛte śrotracakṣurabhijñe iti vacanāt |yaduktaṁ darśanaorahātavyaṁ cittaṁ
vijñapterasamutthāpakamiti | darśanaprahātavyasyāntarmukhapravṛttatvādityevaṁ bruvatāṁ
kiṁ tarhi bhagavoktamiti  virūdhyate | tad bhagavatoktamiti vākyārthaḥ | kiṁ tadityucyate
| tato mithyādṛṣṭeriti vistaraḥ | katha mithyādṛṣṭerdarśanaprahātavyāyāḥ mithyāvāk vijñaptisvabhāvā
mithyākarmāntaśca tatsvabhāva evetyuktamiti |hetu tatkṣaṇotthānasaṁjñitamiti |
hetūtthānaṁ ca tatkṣaṇotthānaṁ ca hetutatkṣaṇotthāna hetutatkṣaṇotthānamiti saṁjñitaṁ hetutatkṣaṇotthānasaṁjñitaṁ
|saṁjñitamiti saṁjñīkṛtam | athavā hetutatakṣaṇotthānaṁ saṁjñāsyeti
hetutatkṣaṇotthānasaṁjñam | hetutatkṣaṇotthānasaṁjñīkṛtam | hetutatkṣaṇotthānasāṁjñatam
| hetusamutthānamiti samuttiṣṭhate'neneti samutthānam | hetuśca samutthānañca tat hetusamutthānam
| tatkṣaṇasamutthānamiti sa kṣaṇaḥ kriyākṣaṇaḥ | tatkṣaṇe samutthānaṁ tatkṣaṇasamutthānam
| tatraiva kṣaṇe samudbhāvāt sadbhāvāt | tatraiva kriyākṣaṇe tatkṣaṇasamutthānasya
bhāvādityarthaḥ | ākṣepakatvādityutpādakatvāt | kimidānīmiti vistaraḥ | tasya tatkṣaṇasamutthānasya
tasyāṁ vijñapanakriyāyāṁ sāmarthyam | yena tadānīṁ tadanuvartakamityucyate | tena
hīti vistaraḥ | tena hi tatkṣaṇa samutthānena vinā asau vijñaptirmṛtasyeva na syādākṣiptā
satī hetusamutthānena janitāpi satī | tadyathā | kaścid grāmaṁ gamiṣyāmītyākṣiptakriyāntarā
mriyeta | tasyānuvartakacittābhāvād gamanaṁ na bhavati | tadvat | acittakasya tarhīti
vistaraḥ | yadi tatkṣaṇasamutthānena vinā'sau mṛtasyeva na syāt | nirodhasamāpattilābhinaḥ
kasyacidupasaṁpādyamānasya kāyavijñaptimābadhataḥ tatkālopasthitaḥ nirodhasamāpattitvādacittakasya
saṁvarotpattau karmavācanāvasānakālīnāyāṁ tatsaṁvarāntargatā kāyavijñaptiḥ katha
bhavati | kathamutpadyate tatkṣaṇasamutthānaṁ vinetyarthaḥ | eva virodhite samādhyantaraṁ
śrīyate | sfuṭatarā tarhīti | tatkṣaṇasamutthānena sacittakasya vyaktatarā vijñaptirbhavatītyetattasya
sāmarthyam |[ pravartakaṁ dṛṣṭiheyaṁ vijñānamubhayaṁ punaḥ |mānasa bhāvanāheyaṁ
pañcakaṁ tvanuvartakam | | 11 | |pravartake śubhādau hi syāt tridhāpyanuvartakam |tulya
mune śubhaṁ vārtha nobhaya tu vipākajam | | 12 | | ]pravartakaṁ dṛṣṭiheyamiti | pravartakameva
dṛṣṭiheyamityavadhāryate | katha punastatpravartakamityāha | tatsamutthāpakayorvitarkavicārayornidānabhūtatvāt
hetubhūtatvāt | vijñapteḥ pravartakamiti | na tvanuvartakamiti
vistaraḥ | yattad bahirmukhaṁ cittamanuvartakam | tasya yo vijñaptikriyākālaḥ | tasmin tadbhāvāt
| tasya darśanaprahātavyasya pravartakasyābhāvādityarthaḥ | atastannānuvartakam |
ayaṁ cānyo doṣaḥ | tatasamutthāpitaṁ ca rūpamiti vistaraḥ | yadi tadanuvartakaṁ syāddarśanaprahātavyaṁ
tena darśanaprahātavyena samutthāpitaṁ kāyavāgvijñaptirūpaṁ darśanaprahātavyaṁ
syāt | yathā bhāvanāprahātavyena cittena samutthāpitaṁ kāyavākkarma bhāvanāprahātavyamiti
| kiṁ syāditi codakaḥ | abhidharmo bādhitaḥ syāditi vaibhāṣikaḥ | na dṛṣṭiheyamakliṣṭaṁ
na rūpamiti vacanāt | kiṁ ca vidyāvidyābhyāṁ cāvirodhāt | vidyayā darśanamārgeṇa sat kāyadṛṣṭyādivattasya
rūpasyāvirodhāt | aprahāṇādityarthaḥ | dṛṣṭasatyānāmapi tatsamanvāgatatvānnāsti
rūpaṁ darśanaprahātavyam | avidyayā cāvirodhāt | kiñcāvidyayāpi rūpaṁ na virūdhyate
| na hi kliṣṭākliṣṭarūpasamudācāravasthāyāṁ tat prāptipravāhe vā satyavidyā na bhavati |
avidyāyāṁ ca satyāṁ tanna bhavati | yathā anāsravo mārgo'vidyayā virūdhyate | pṛthagjanāvasthāyāṁ
tadanutpādāt | tadutpāde varyāvasthāyāṁ kasyāścidavidyāyāḥ prāhaṇāt | tadevamanāsravavadaprahātavyamapi
na bhavati  | na cedaprahātavyam | nāpi darśanaprahātavyam | pāriśeṣyād
bhāvanāprahātavyamiti siddham | itara āha | sādhya eṣa pakṣo vidyayā rūpaṁ na virūdhyata
iti | yo hi darśanaprahātavyaṁ rūpamicchati sa kathaṁ vidyayā rūpasyāvirodha grahīṣyati
| vaibhāṣika āha | bhūtānyapīti vistaraḥ  | yadi tadrūpaṁ darśanaprahātavyacttasamutthāpita
darśanaprahātavyaṁ syāt | tadāśrayabhūtānyapi tarhi darśanaprahātavyāni syuḥ | kasmāt |
samānacittotthāpitatvāt | yena hi darśanaprahātavyena cittena tadrūpaṁ samutthāpitaṁ tenaiva
tadāśrayabhūtānyapi iti | na ca tāni tathā bhavitumarhant | akliṣṭāvyākṛtatvāt | darśanaprahātavyānāṁ
ca kliṣṭatvāt | itara āha | naivaṁ bhaviṣyati | darśanaprahātavyāni syuriti
| katham ityāha | yathā na kuśalākuśalāni bhavanti | yathā yena citena kuśalākuśalena kuśalākuśalaṁ
rūpaṁ sautthāpitaṁ tenaiva tadāśrayabhūtāni samutthāpitāni | tacca kāyavākkarmasvabhāvaṁ
rūpaṁ kuśalākuśalam | na tadāśrayabhūtānīti | tadvat | sa eva punaḥ parāvṛtyāha
| athavā punarbhavantu darśanaprahātavyānīti | vaibhāṣika āha naivaṁ śakyaṁ bhavitum | darśanaprahātavyānīti
vākyaśeṣaḥ | kasmāt | akliṣṭasya dharmasya vidyāvidyābhyāmavirodhāt |
na hyakliṣṭo dharmaḥ anivṛtā'vyākṛtaḥ kuśala-sāsravaśca vidyāyā'nāsraveṇa mārgeṇa virūdhyate
| yathā kliṣṭā dharmāḥ prāpticchedād virūdhyante | tadālambanakleśaprāpticchedāttu virodho
na pratiṣidhyate | nāpyavidyayā virūdhyate | prāpticchedena tadālambanakleśaprahātavyena
ca | bhūtāni cākliṣṭāni | tatra yaduktam athavā punarbhavantviti tadayuktam | tadevamatra
sādhanamuttiṣṭhate | na darśanaprahātavyāni kliṣṭarūpāśrayamahābhūtānyakliṣṭatvādakliṣṭacittacaittadharmavaditi
| tadeva vaibhāṣikaḥ pravartakaṁ dṛśṭiheyaṁ vijñānamiti sacodyaparihāraṁ
pratiṣṭhāpya nigamayati | ato hetusamutthānamiti vistaraḥ | yaduktaṁ mithyā dṛṣṭermithyāsaṁkalpo
yāvanmithyākarmānta iti tasya sūtrasya na virodho bhavatīti |pravartakaṁ cānuvartakaṁ
ceti antarbahirmukhapravṛttatvāt | pañcakaṁ tvanuvartakamityavadhāraṇamavikalpakatvāt
|nobhayamanāsravamiti | na pravartakaṁ nāpyanuvartakaṁ samāhitāntarmukhapravṛttatvāt
|amlāyamāneti | ahīyamānā | śāncapratyayāntaścāya śabdaḥ | kuśalaikasaṁtānā iti | kuśalaikaprabandhā
ityarthaḥ | buddho bhagavānnāga ityuktaṁ sūtre | katham | tathāgata udāyin sadevake
loke samārake iti vistareṇoktāha āgo na karoti kāyena vācā manasā tasmānnāga ityucyate
iti | āgo na karotītyaparādhaṁ na karotītyarthaḥ | anicchayāsyeti | anicchayāsya buddhasya
cittasyāvisaraṇādviṣayeṣvagamanādevamuktam | caraṇasamāhito nāga hi vistaraḥ | caturṣvīryāpatheṣu
cara carāmīti yāvanniṣīdanniṣīdāmītyupasthitasmṛtitvānnityasamāhitaḥ sa ucyate
|nirabhisaṁskāravāhitvāditi | abhāvo hi saṁskārasya prayatnasya nirabhisaṁskāram | nirabhisaṁskāra
vahatīti nirabhisaṁskāravāhī | tadbhāvastasmāt iti |na vā sarvaṁ darśanaprahātavyaṁ
pravartakamiti | syādetadevam | yadi sarvaṁ darśanaprahātavyaṁ pravarttakamiṣyeta | na
tu sarvam | kiṁ tarhi | mithyādṛṣṭayādikameva pravartakaṁ vijñapterna satkāyadṛṣṭyādikamityata
āha | na vā sarvamiti viśeṣaṇaṁ vaktavyamīdṛśaṁ pravartakamīdṛśaṁ neti | akuśalāvyākṛtacittasyeti
| upasaṁpādyamānasya kenacid yogenākuśalāvyākṛtacittasya | prātimokṣasaṁvaravijñaptiraṁjalyādikā
kuśalā na prāpnoti | tadanuvartakacittammakuśalāvyākṛtamiti kṛtvā |
yathā pravartakamiti vistaraḥ | yathā pravartakaṁ cittaṁ bhāvanāprahātavyam | tathā vijñaptirvyavasthāpyate
| na tu yathā darśanaprahātavyaṁ pravartakaṁ tathā vyavasthāpyate | kasmāt
| bhāvanāheyenāntaritatvāt | yasmāttatpravartakaṁ darśanaprahātavyaṁ bhāvanāheyena pravartakenāntaritam
| kathaṁ kṛtvā | tad yathā astyātmeti mayā pareṣāṁ gamayitavyam iti pūrvamevāvadhārya
tato vāksamutpādakena cittena bahirmukhapravṛttena bhāvanāprahātavyena savitarkeṇa
savicāreṇa vācaṁ bhāṣate astyātmetyeva mādi | ato yathāpravartakamiti vistaraḥ | tadevamavaśyaṁ
darśanaprahātavyasya pravartakasyānantaraṁ pravartakameva bhāvanāprahātavyaṁ kuśalamakuśalamavyākṛtaṁ
cotpadyate | tadvaśācca vijñapteḥ kuśalāditvamiti | evantu vaktavyamiti
vistaraḥ | evantu vajtavyamanyavyavahitaṁ bhāvanāheyavyavahitaṁ hetusamutthānaṁ sandhāyoktamiti
| paraṁparāhetusamutthānaṁ sandhāyetyarthaḥ |[ avijñaptistridhā jñeyā saṁvarāsaṁvaretarā
|saṁvaraḥ prātimokṣākhyo dhyānajo'nāsravastathā | | 13 | |aṣṭadhā prātimokṣākhyo
dravyatastu caturvidhaḥ |liṅgato nāma sañcārāt pṛthak te cāvirodhinaḥ | | 14 | |avijñaptistridheti
vistaraḥ | trividhetyuddiśya saṁvarāsaṁvaretareti vivṛṇoti | saṁvaraśca saḥ asaṁvaraśca
saḥ saṁvarāsaṁvaraḥ | saṁvarāsaṁvaraśca saḥ | itarā ca sā | saṁvarāsaṁvaretareti
samāsaḥ |pratiniyatalakṣaṇatvāditi | bhikṣusaṁvarasyānyallakṣaṇamevaṁ yāvadupavāsasaṁvarasyānyallakṣaṇam
| tathāhi vakṣyatipañcāṣṭadaśasarvabhyo varjye bhyo viratigrahāt |upāsakopavāsastha
śramaṇoddeśa bhikṣutā | | itiaṣṭavidhatve tu sāṅkaryasambhavaḥ | ya eva hi bhikṣusaṁvaraḥ
sa eva bhikṣūṇī saṁvara ityevamādi | śrāmaṇerī ca punaḥ śikṣamāṇā ceti | śrāmaṇerī
parivṛttavyañjanā śrāmaṇero bhavati | śikṣamāṇā cāpi parivṛttavyañjanā śrāmaṇera eva bhavati
| kimevaṁ neṣyate | parivṛttavyañjano bhikṣurbhikṣusaṁvaraṁ ca tyajati bhikṣuṇīsaṁvara
ca pratilabhata āha | na ca vyañjanaparivṛttāviti vistaraḥ | na bhikṣubhikṣuṇīvyañjanaprādurbhāve
pūrvasaṁvaratyāgakāraṇamasti |pratimokṣadamatyāgaśikṣānikṣepaṇāccyuteḥ |ubhayavyañjanotpattermūlocchedānniśātyayāt
| |ityatra yat kāraṇamuktam | nāpyapūrvasaṁvarapratilambhe
kāraṇamastīti vartate | yadukta prātimokṣākhyaḥ paravijñāpanādibhiriti | ato vijñāyate
na bhikṣusaṁvarādanyo bhikṣuṇīsaṁvara iti | evaṁ śrāmaṇerādīnāmapi vaktavyam | tasmādabhinno'nanyaścaturṇāṁ
bhikṣuṇīśikṣamāṇāśrāmaṇeryupāsikāsaṁvarāṇāṁ tribhyo bhikṣuśrāmaṇeropāsakasaṁvarebhyaḥ
svabhāvaḥ |kiṁ te saṁvarā iti vistaraḥ | yathā pañcasaṁkhyāyāmanyāni pañca
prakṣipya pañcavṛddhiyogāddaśa bhavanti | pañcadaśasaṁkhyāyāṁ cānyāni pañca prakṣipya ca viṁśatirbhavanti
| dīnārasateravacca | yathā pūrvako dīnāro dvitīyena saha satero bhavati tathāhi
loke ekadīnāramūlyena dvitīyaṁ dīnāra dīnāramūlyaṁ vā tena pūrvakeṇa dīnāramūlyena
sahādhikamapekṣya kaścid vaktā bhavet dīnārasatero mayā labdha iti | dīnāradvayaṁ mayā labdhamityarthaḥ
| kimevametadupāsakaśrāmaṇerabhikṣusaṁvarā virativṛddhiyogāt prāṇātipātādiviratiṣu
tathaivāvasthitāsu punarnṛtyagītaviratyādīnāṁ pūrvāsāṁ viratīnāṁ vṛddhiyogādanyonya
ucyante | anya upāsakasaṁvarācchāmaṇerasaṁvaraḥ śrāmaṇerasaṁvarāccānyo bhikṣusaṁvara iti
ekadeśaviśeṣayogādanyonyavyavasthetyarthaḥ | āhosvit pṛthag eva te sakalā upajāyante | anyāḥ
prāṇātipātādivirataya upāsakasya | tato'nyāḥ śrāmaṇerasya | tato'nyāśca bhikṣorityekasmin
bhikṣusantāne tisraḥ prāṇātipātādiviratayaḥ | evamadattādānaviratayaḥ | ityevamādi | evaṁ
śeṣā nṛtyagītaviratyādayaḥ  |madapramādebhya iti | uccaśayanādimadyapānādibhyaḥ | bahutarebhyaḥ
prāṇātipātādīnāṁ nidānebhya iti | upāsakācchāmaṇero bahutarebhyaḥ prāṇātipātādinidānebhyo
nivartate | tad yathā vikālabhojanaṁ prāṇātipātanidānaṁ bhavet | tasmācchāmaṇero
nivartate nopāsaka ityevamādi yojyam | evaṁ cāsati | evaṁ ca yadi na syādityarthaḥ | bhikṣusaṁvara
pratyācakṣāṇa styajan trīnapi upāsakasaṁvarādīn vijahyāt | dvayorapyupāsakaśrāmaṇerasaṁvarayostatra
bhikṣusaṁvare'ntarbhāvāt |[ pañcāṣṭadaśasarvebhyo varjebhyo viratigrahāt
|upāsakopavāsasthaśramaṇoddeśabhikṣutā | | 15 | |śīlaṁ sucaritaṁ karma-saṁvaraścocyate punaḥ
|ādye vijñaptyavijñaptī prātimokṣaḥ kriyāpathaḥ | | 16 | | ]viratisamāpādānāditi | vijñaptyavijñaptiviratiriti
vakṣyati | samāpādanāditi | pratisaṁsthāpanādityarthaḥ | pāpakarmaṇo
hi sattveṣu viṣamaṁ saṁpravartate | sāpi tu vijñapticittābhyāṁ kriyata iti | vijñaptyā
ca kriyate prātimokṣasaṁvarasaṁgṛhītā avijñaptiścittena ca kriyate dhyānānāsravasaṁvarasaṁgṛhītā
avijñaptiḥ | samādhinā kiyata ityarthaḥ | tadevaṁ kriyata iti kriyeti karmasādhanam
|kriyāhetutvāditi | kriyāyā hetutvāt | saṁvarastho hi saṁvaraparirakṣaṇārtha kriyāṁ vijñaptilakṣaṇāmārabhate
| kriyāfalatvācceti | vijñaptilakṣaṇāyāḥ kriyāyāḥ falatvādityarthaḥ
| samādhisaṁbhūtā kathaṁ kriyā bhavati | samādhijāyāścetanāyāḥ falatvāt sā'pi kriyā | prātimokṣasaṁvarādhikādvā
| na tatra cittā |evaṁ tāvat aviśeṣeṇa prātimokṣasaṁvaraḥ saṁśabdyata
iti | ādyo'pi kṣaṇo dvitīyādayo'pi ca kṣaṇāḥ prātimokṣasaṁvara ityucyate | prātimokṣasvabhāvastvādyakṣaṇā
eva | tadarthamāha | punaḥ ādye vijñaptyavijñaptī prātimokṣa ityucyate |
pāpasya tena pratimokṣaṇāditi | prathamenaiva kṣaṇena pāpa pratimokṣyate utsṛjyate tyajyate
ityarthaḥ | pratimokṣa iti prāpte prātimokṣa iti vacanaṁ svārthe vṛddhividhānāt | svārthe
pratyaye kṛte vṛddhikaraṇādityarthaḥ | vaikṛtavaiśasavat | yathā vikṛtameva vaikṛtam |
viśasameva māraṇaṁ vaiśasam | eva pratimokṣa eva prātimokṣa iti | prātimokṣasaṁvara ityapīti
| prātimokṣaścāsau saṁvaraśca | kāyavācoḥ saṁvaraṇārtha ityarthaḥ | karmapatha ityapyucyata
iti maulaḥ karmapatha ityarthaḥ | dvitīyādiṣu prātiokṣasaṁvara eva | prātimokṣajātīyaḥ
prātimokṣādvā jātaḥ saṁvaraḥ prātimokṣasaṁvaraḥ | na prātimokṣaḥ | yasmāt na tena pāpa pratimokṣyate
| prathamakṣaṇa eva pratimokṣitatvāt |[ prātimokṣānvitā cāṣṭau dhyānajena tadanvitaḥ
|anāsraveṇāryasattvā antau cittānuvartinau | | 17 | | ]aṣṭāveva nikāyā ityavadhāraṇe
pṛcchati | kiṁ khalu bāhyakānāmiti vistaraḥ | samādānaśīlamiti viśeṣaṇa śīladvaividhyāt
| dvividhaṁ hi śīlaṁ samādānaśīlaṁ dharmatāpratilambhikaṁ ca | tatra samādānaśīla yad gṛhyate
| idaṁ ceda ca na kariṣyāmīti | dharmatāpratilambhikaṁ dhyānasaṁvaro'nāsravasaṁvaraśca
| bhavasaṁniśritatvāditi | mokṣārthināmapi teṣāṁ mithyādṛṣṭyādyupahatatvāt | bhavaviśeṣa
eva ca teṣāṁ keṣāncinmokṣa iti | bhavasanniśritameva śīlam | tato'sti teṣāṁ samādānaśīlaṁ
na prāptimokṣasaṁvara iti | sāmantakamapyatna dhyānaṁ kṛtvocyata iti | yasmāt sāmantake'pi
dhyāna saṁvaro'nāsravasaṁvaraśceṣyate | tasmāt dhyānasāmantakamapyatra dhyānaśabdenocyata
itīṣyate | apiśabdānmaulamapi gṛhyata eva | sahabhūhetāvucyamāna iti | caittā dvau saṁvarau
teṣāmityatra | trayāṇāmiti prātimokṣasaṁvaradhyānasaṁvarānāsravasaṁvarāṇām | anyacittācittakasyāpyanuvṛtteriti
| vikṣiptācittakasyāpīti vacanāt |[ anāgamye prahāṇākhyau tāvānantaryamārgajau
|samprajñānasmṛtī dve tu mana indriyasaṁvarau | | 18 | | ]anāgamya iti grahaṇaṁ
kāmavacarasyaiva dauḥśīlasya pratipakṣatvāt | ānantaryamārgeṣviti | teṣāṁ prāhaṇamārgatvāt
| tatsamutthāpakānāmiti dauḥśīlyasamutthāpakānām | ata eveti | yasmādanāgamyānantaryamārgeṣveva
tadvyavasthānam | tasmāccatuḥkoṭikaṁ kriyate | prathamā koṭiranāgamyānantaryamārgavarjyo
dhyānasaṁvaraḥ | anāgamyabhūmikeṣu vimuktiprayogaviśeṣamārgeṣu maulaprathamadhyānādiṣu
vā caturthād dhyānādānantaryavimuktiprayogaviśeṣamārgeṣu yo dhyānasaṁvaraḥ | ayaṁ dhyānasaṁvaro
na prahāṇa saṁvaraḥ | tena dauḥśīlyasya tatsamu tthāpakānāṁ ca kleśānāmaprahāṇāt
| dvitīyā anāgamyānantaryamārgeṣvanāsravasaṁvaraḥ | ayaṁ prahāṇasaṁvaraḥ tenaiva doḥśīlyādiprahāṇāt
| na dhyānasaṁvaro'nāsravatvāt | tṛtīyā anāgamyānantaryamārgeṣu sāsravasaṁvaraḥ
ayaṁ prahāṇasaṁvaraśca tema dauḥśīlyādiprahāṇāt | dhyānasaṁvaraśca sāsravasamādhijatvāt
| caturthī anāgamyānantaryamārgavarjyo'nāsravasaṁvaraḥ | ayaṁ na dhyānasaṁvaro'nāsravatvāt
| nāpi prahāṇasaṁvarastena dauḥśīlyādyaprahāṇāt | sa punastathaivānāgamyabhūmikeṣu vimuktiprayogaviśeṣamārgeṣu
vistareṇa yo'nāsravasaṁvaraḥ | saṁvaraniyamenaivamuktam | anyathāpyanye
dharmā vaktavyāḥ syuḥ | evaṁ syādanāsravasaṁvaro na prahāṇasaṁvara iti catuṣkoṭikam
| prathamā koṭiranāgamyānantaryamārgavarjyo'nāsravasaṁvaraḥ |manaḥ saṁvaro'pi smṛtisaṁprajñānasvabhāvaḥ
indriyasaṁvaro'pi smṛtisaṁprajñānasvabhāva iti | dvisvabhāvajñāpanārtha dvigrahaṇaṁ
dvivacananirdeśādeva hi dvitvasiddhiḥ | kathaṁ punargamyate | etāvevaṁsvabhāvāditi
| āgamāt | anyatarā kila devatā bhikṣu viṣayeṣvindriyāṇi vicārayantamavocat | bhikṣo bhikṣo
vraṇa mā kārṣiriti | bhikṣurāha | pidhāsyāmi devate | devatāha | kumbhamātraṁ bhikṣo vraṇaṁ
kṛtvā kena pidhāsyasi | bhikṣurāha | smṛtyā devate pidhāsyāmi | saṁprajanyena veti |[
prātimokṣasthito nityamātyāgādvartamānayā |avijñaptyānvitaḥ pūrvāt kṣaṇādūrddhvamatītayā
| | 19 | |tathaivāsaṁvarastho'pi dhyānasaṁvaravān sadā |atītājātayāryastu prathame nābhyatītayā
| | 20 | | ]sa yāvattāmavijñaptiṁ na tyajatīti | śikṣānikṣepādi |pūrvāt kṣaṇādūrddhvamatītayeti
| prathame kṣaṇe vartamānayaiva samanvāgato bhavatītyukta bhavati | dhyānasaṁvaravān
sadā atītājātayeti | dhyānasaṁvaravān kiṁ pṛthag jano'thāryaḥ | ubhaya ityāha | aviśeṣitvāt
| so'tītānāgatayā avijñapyā samanvāgataḥ | kilaṁkṣaṇayā | dhyāsaṁvarādhikārād dhyānasaṁvaralakṣaṇayeti
gamyate | sa janmāntaratyaktamiti | udāharaṇapradarśanaparametat | idaṁ
janma tyaktamapi hi gṛhyate |āryastu prathamenābhyatītayeti | āryaḥ sadātītājātayā avijñaptyā
samanvāgataḥ | kilaṁkṣaṇayā | anāsravayā | āryādhikārāt | ata evāha | āryapudgalo'pyevamanāsravayeti
| ayaṁ tu viśeṣa iti | tuśabdārtha darśayati | sa ca bhinnakramaḥ | prathame
tu kṣaṇe duḥkhadharmajñānakṣāntikṣaṇe | nābhyatītayā avijñaptyā samanvāgata ityarthaḥ
| kasmāt | anādimati saṁsāre mārgasya pūrvamanutpāditatvāt | nanu ca falaprāptikāla indriyasañcārakāle'pi
vā pūrvamārgatyāge naivātītayā avijñaptyā samanvāgama iṣyate | evaṁ tarhi
sa cāpi falamārgasya prathamakṣaṇo bhavati | tatra nātītayā'vijñaptyā samanvāgato bhavati
| falamārgasya pūrvamanutpāditatvāditi vyākhyātavyam | ācāryavasumitrastvasya codyasya parihāramāha
| anāsravasaṁvaro'tra prakṛtaḥ | sa ca duḥkhadharmajñānakṣāntikāla eva labdhaḥ
| atastena prathame kṣaṇe nātītena samanvāgato dvitīyādiṣvatītānāgateneti | ūrdhantu yo mārgāntaralābhastatrānāsravasaṁvarasādṛśyamastīti
na taducyate iti | tadiha sādṛśyamastīti
na budhyāmahe | kiṁ sāsravasaṁvaro'stītyapekṣyedamucyate | āhosvidanāsravo'stīti | yadi sāsravo'stītyabhipreyate
|duḥkhadharmajñānakṣāntikāle'pi so'stīti nātītayā samanvāgata iti pratiṣedhānupapattiḥ
| atha falaprāptikāle'tītānāsravasaṁvaro'stītyabhipreyate | vihīnaḥ sa
kathamastīti śakyaṁ vaktumiti cintyo'syābhiprāyaḥ |[ samāhitāryamārgasthau tau yuktau vartamānayā
|madhyasthasyāsti cedādau madhyayordvandvikālayā | | 21 | | ]samāhitāryamārgasthāviti
| samāhitamārgasthaśca laukikasamāhitamārgastha āryamārgasthaśca samāhitāryamargasthau
| dhyānānāsravasaṁvarānvitāvityarthaḥ | atra cāryamārgābhirūda āryamārgastho veditavyo nausthanyāyena
| tad yathā yo nāvamabhirūdaḥ sa nausthaḥ | evaṁ ya āryamārgamabhirūdaḥ samāpannaḥ
sa āryamārgasthaḥ | anyathā hyāryamārgasamanvito'pyāryamārgasthaḥ iti kṛtvā | prakṛtistho'pyāryo
vartamānayā anāsravayā aviġyaptayā samanvāgata iti prāpnoti | anyaḥ punareva
prasaṅga pariharan vyācaṣṭe | ekaśeṣo'tra kriyate | samāhitaśca samāhitāryamārgaśca | tau
yathākramaṁ vartamānayā dhyānasaṁvarāvijñaptyā'nāsravasaṁvarāvijñaptyā ca samanvāgatau |
na tu kyutthitau | na tu tanmārgavyutthitau tayā vartamānayā samanvāgatau | tasyāḥ cittānuparivartanīyatvāt
| eva vyākhyāyate | yaccoditamācāryasaṁghabhadreṇa | kathamavijñapteḥ pratyutpannatā
āryamārgasthavacanādeva gamyate | tatsamāpanna evāyam | na punastatsamanvāgamavacanaprasaṅga
iti cet | na | dhyānādhikārāt | tatrāvijñaptyabhāvācca |yo naivasaṁvara nāsaṁvarasthitaḥ
sa madhyastha iti | yo na bhikṣvādiḥ | na ca kavartādi | sa madhyastha | dauḥśīlyaśīlāṅgādisaṁgṛhīteti
| dauḥ śīlyaṁ prāṇātipātādi | śīlāṅgaṁ prāṇātipātaviratyādi |
yanna saṁvara nāsaṁvarasaṁgṛhītam | ādiśabdena stūpavandanā khaṭacapeṭādi kriyāvijñaptyādi
gṛhyate |[ asaṁvarasthaḥ śubhayāśubhayā saṁvare sthitaḥ |avijñaptyānvito yāvat prasādakleśavegavān
| | 2 | |vijñaptyā tu yutāḥ sarve kurvantāmavyayānvitāḥ |atītayā kṣaṇādūrdhvamātyāgānnastyajātayā
| | 23 | |nivṛtānivṛtābhyāṁ ca nātītābhyāṁ samanvitaḥ |asaṁvaro duścaritaṁ
dauḥśīlyaṁ karma tatpathaḥ | | 24 | | ]asaṁvarasaṁvarasthau pudgalāvakuśalakuśaladharmapratiṣṭhitau
ityanayorviparyayamasaṁbhāvayan pṛcchati | kimasaṁvarastha iti vistaraḥ | tau
yāvadanuvartete iti | prasādakleśavegau | anyeṣvatītayāpīti | dvitīyakṣaṇādiṣu atītayā |kṣaṇādūrddhvamātyāgāditi
| yo yasyāstyāgastasmādātyāgāttayātītayā vijñaptyā samanvāgataḥ |
katham | saṁvaralakṣaṇāyāstāvadvijñaptestyāgaḥ śikṣānikṣepādibhiḥ | tasmādātyāgādanayā'tītayā
vijñaptyā samanvāgataḥ asaṁvaralakṣaṇāyāḥ saṁvarasamādānādibhistyāgaḥ tasmādātyāgādanayā
samanvāgataḥ | naivasaṁvaranāsaṁvaralakṣaṇāyāḥ prasādakleśavegacchedādibhistyāgaḥ | tasmādātyāgādanayā
samanvāgata iti | yo hi saṁvarādyavijñaptisamanvāgataḥ so'vaśyaṁ maulakarmapathasvabhāvayā
kṣaṇādūrddhvamatītayāvijñaptyā samanvāgataḥ | anāgatayā tu vijñaptyā na kaścit
samanvāgata iti cittānanuparivartanīyatvāt | cittasyapīti | cittasyāpi tarhi nivṛtāvyākṛtasya
mā bhūt prāptiḥ | anubandhinī mā bhūdityarthaḥ | kasmādityāha | jaḍā hi vijñaptiramālambanatvāt
| paratantrā ca cittaparatantratvāt | na caivaṁ cittamiti | na jaḍaṁ na paratantraṁ
cetyarthaḥ | kasmāt | tadviparyayāt | sā durbalena nivtāvyākṛtena cittenotthāpitā
durbalatarā bhavatīti | maulasaṁgṛhītatvāditi cetanāyaḥ tadarthatvāt |[ vijñaptyaivānvitaḥ
kurvan madhyastho mṛducetanaḥ |tyaktānutpannavijñaptiravijñaptyāryapudgalaḥ | | 25 | |
]vijñaptyaivānvitaḥ kurvan madhyastho mṛducetana iti | madhyastha grahaṇaṁ saṁvarāsaṁvarasthanirāsārtham
| saṁvarāsaṁvarasthā hi vijñaptyavijñaptibhyāmavaśyaṁ samanvāgatāḥ | mṛducetana
grahaṇaṁ tīvracetananirāsārtham | tīvracetanā hi vijñapti kurvannavijñapti samutthāpayet
| prāgevāvyākṛtamiti | mṛvdyā cetanayā prāgevāvyākṛtaṁ kurvan | yatra hi mṛdvayā cetanayā
kuśalamakuśalaṁ vā kurvan naivasaṁvaranāsaṁvare sthito vijñaptyaiva samanvāgato bhavati
| avijñapteranutpādāt | prāgevāvyākṛtaṁ kurvan sutarāṁ vijñaptyaivāsau samanvāgato nāvijñaptyā
| avijñaptyutpādāśaṁkāyā abhāvāt | anyatreti vistaraḥ | anyatra saptamya aupadhikebhyaḥ
puṇyakriyāvastubhyaḥ | karmapathebhyaśca prāṇātipātādibhyaḥ | tatra hyavyākṛtamapi kurvanna
vijñaptyā samanvāgato bhavati | satatasamitaṁ carato vā tiṣṭhato vā vistareṇa yāvadupajāyata
eva puṇyamiti sūtre vacanāt | prāṇātipātādīṁśca karmapathāṁ mṛducetanayāpi kurvan
avijñaptyā samanvāgato bhavati | yenāryapudgaleneti vistaraḥ | parivṛttajanmanāryapudgalena
yadā na tāvadvijñaptaṁ bhavati | kalalādyavasthāyāmārūpyopapattau ca | vijñapta vā punarvihīnamavyākṛtacittotthāpita
vijñaptivihīnāt ca | na hi tasyāḥ prāptiranubandhinī bhavati
| kṛtastūpādikasya vā | tadvastucchedāt | sa hi tadānīmavijñaptimapi parityajati prāgeva
vijñaptimiti | āsvavasthāsu janmāntaraparivṝttāvāryapudralo'nāsravayaivāvijñaptyā janmāntaralabdhayā
samanvāgato na vijñaptyā | nanu ca pṛthag janasyāpyayaṁ vidhiḥ sambhavati | sambhavati
| anāvaśyakatvāttu pṛthagjano noktaḥ | yo hi dhyānalābhī parivṛttājanmāntaraḥ rūpadhātāvakṛtavijñaptiḥ
kṛtavijñaptivihīno vā | sa eva tathā sambhavati nānya iti | kāmāvacarasattvābhisandhivacanādvā
| athavā udāharaṇarūpa āryapudgala uktastena pṛthage jano'pi tathā
grahītavyaḥ | ata eva vijñaptyaivānvitaḥ kurvanmadhyastho mṛducetana ityatroktaḥ | anyatraupadhikapuṇyakriyāvastu
karmapathebhya iti  | sāvaśeṣametadvacanamiti kṛtvā | evaṁ dve
koṭī sūtrite prathamadvitīye tṛtīyacaturthyo tu yojye | tṛtīyā saṁvarāsaṁvaramadhyasthāstīvrayā
cetanayā kuśalamakuśalaṁ vā kurvantaḥ | caturthī yena janmāntaraparivṛttau pṛthag
janena na tāvad vijñaptaṁ bhavati | vijñaptaṁ vā vihīnamiti |[ dhyānajo dhyānabhūmyaiva labhyate'nāsravastayā
|āryayā prātimokṣākhyaḥ paravijñāpanādibhiḥ | | 26 | | ]sahabhūtatvāditi
yasmād dhyānacittena saha bhavati dhyānasaṁvaraḥ | paro vijñāpayatīti pratyāpayati | pudgalādanya
iti | śrāmaṇeraśrāmaṇeryupāsakopāsikopavāsa saṁvarāḥ | niyamāvakrāntyā āryamārgāvatāraṇena
| pañcakānāmājñātakauṇḍinyādīnām | ehi bhikṣukayeti ehi | bhikṣo cara brahyacaryamiti
bhagavato vacane | ehīti coktaḥ sugatena tāyinā muṇḍaśca kāṣāyadharo babhūveti |
śāsturabhyupagamānmahākāśyapasyeti | mahākāśyapaḥ kila yāṁ yāṁ devatā pratimāṁ vandate sā
sā sfuṭati tasya mahānubhāvāt | sa bhagavantamupasaṁkramya na vandate | mā'sya rūpavināśo
bhūditi | tamabhiprāya viditvā bhagavāṁścodayati sma | vandasva kāśyapa tathāgatamiti | tena
bhagavān vanditaḥ | tataḥ sa bhagavato rūpamavikopitaṁ dṛṣṭvā ayaṁ me śāsteti sa bhagavantamabhyupagatastadabhyupagamāt
asyopasampaditi | praśnārādhanena sodāyina iti | sodāyinā
praśnavisarjanena bhagavānārādhitastenārādhitastenārādhanena tasyopasampat | gurūdharmābhyupagameneti
| aṣṭau gurūdharmā | bhikṣorantikād bhikṣuṇīnāmupasampat bhikṣuṇībhāvaḥ | anvardhamāsamavavādo
grāhyo bhikṣorantikāt | abhikṣuke āvāse varṣā nopagantavyāḥ | pravāraṇāyāmubhayasaṅghastribhiḥ
sthānaiḥ pravārayitavyaḥ | na codayitavyo bhikṣurāpattimāpannaḥ nākoṣṭavyaḥ
| gurūdharmapattau mānāpyamardhamāsa caritavyam | varṣaśatopasampannayāpi bhikṣuṇyā
tat kṣaṇopasampanno bhikṣurvandhaḥ | na ca bhikṣuṇyā kvacid bhikṣuścodayitavyaḥ | ityeva
mādayaḥ | eṣāmabhyupagamena tasyā upasampat | dūtena dharmadinnāyā iti | tayā kilāntaḥ puragatayaiva
pravrajyārtha buddhāya dūtaḥ preṣita iti | vinayadharapañcameneti | catvāro bhikṣavaḥ
saṁghaḥ | tatra ca jñaptivācakena pañcamenosampādayte pratyantikeṣu janapadeṣu |
madhyameṣu tu janapadeṣu daśamena jñaptivācakenopasaṁpādyate | ṣaṣṭibhadravarga-pūgopasaṁpāditānāmiti
| bhadro varga eṣāmiti | bhadravargāṇāṁ ṣaṣṭiḥ kulaputrāḥ | teṣāṁ pūgena samūhenopasaṁpāditānām
| śaraṇagamanatnaivācikena | buddhaṁ śaraṇaṁ gacchāma iti trirvacanenopasaṁpat
| teṣāṁ nāvaśyaṁ vijñaptyadhīna iti | teṣāṁ vinayadharāṇāmidaṁ matam | nāvaśyaṁ vijñaptyadhīnaḥ
prātimokṣasaṁvara iti | buddhaprabhṛtīnāmavijñaptyadhīnatvāt | atha vā teṣāmiti
yeṣāṁ vijñaptirnāstyupasaṁpatkriyāyām |[ yāvajjīvaṁ samādānamahorātra ca saṁvṛteḥ |nāsaṁvaro'styahorātna
na kilaivaṁ sa gṛhyate | | 27 | |kālyaṁ grāhyonyato nīcaiḥ sthitenoktānuvāditā
|upavāsaḥ samagrāṅgo nirbhūṣeṇāniśākṣayāt | | 28 | | ]saṁvṛteriti saṁvarasya | kālo
nityaḥ padārtho'stītyeke | tadāśaṁkayā pṛcchati | kālo nāma eka eṣa dharma iti | kāla ityasyābhidhānasya
kimabhidheyamityarthaḥ | saṁskāraparidīpanādhivacanametaditi | saṁskārāṇāmatītānāgatapratyutpannānāmabhidyotakaṁ
nāmeti | tad yathā atītaḥ kālo yāvat pratyutpanna iti
traiyadhvikaḥ saṁskārā eva gamyante | tena ca tatrāprayogāditi | tena visabhāgenāśrayeṇa
tatra samādāne aprayogāt | asmaraṇācca tenāśrayeṇa tatsamādānaṁ na smarati | vaibhāṣika
āha | kutastvetadevaṁ tarkyate | yathānantaramuktam | ācārya āha | pareṇāpi saṁvarotpattau
yuktyavirodhāditi | nātra yuktirvirūdhyate | yathā jīvitādūrddhva satyapi samādāne saṁvarotpattau
yuktivirodho visabhāgāśrayatvāt ityevamādi | na kālāntaravipannameti ahorātrādi yāvatkriyāśayena
|avijñaptivadasaṁvaro'pi nāsti dravyata iti | yathā nāstyavijñaptirdravyata
iti pratipāditaṁ tathā asaṁvaro'pi na dravyato'sti | cetanāvyatirikta ityabhiprāyaḥ | pāpakriyābhisandhiriti
| pāpakriyābhiprāya ityarthaḥ | sānubandha iti | savāsana ityarthaḥ
savāsanaścetanāviśeṣo'saṁvara ityarthaḥ | yato'nubandhāt tadvānasaṁvaravānityucyate | asaṁvarika
ityartaḥ | tasyānirākṛtatvāt | tasyābhisandheḥ sānubandhasyānirākṛtatvāt | tadvirūddhayā
cetanayānupahatatvādityarthaḥ |sa bhuktāpi gṛhṇīyāditi | sūryodaya eva saṁvara uttiṣṭhate
| samādānaniyamacittasyotthāpakatvāt | bhuktvā grahaṇaṁ tvabhivyaktayartham | kapotakamiti
| aṅguṣṭharahitasyāṅgulicatuṣkasyetara hastāṅguṣṭhapradeśinyorantarālavinyasanāt kapotakaḥ
|[ śīlāṅgānyapramādāṅga vratāṅgāni yathākramam |catvāryekaṁ tathā trīṇi smṛtināśo
madaśca taiḥ | | 29 | | ]śīlaṁ pārājikā'bhāvaḥ saṁghāvaśeṣādyabhāvaḥ | vratamiti niyamaḥ |
tadabhāvādityakālabhojanāt | ubhayaṁ na syāditi | smṛtiḥ saṁvegaśca |na tu teṣāmiti vistareṇācāryo
vaibhāṣikamataṁ yuktyā virodhayati | na tu teṣāmeva samyagdṛśṭayādīnāṁ samyag dṛṣṭi
dharmavicayasambodhyaṅga samādhīnām | ta eva samyag dṛṣṭyādayo'ṅgatvāya kalpante | yujyante
ityarthaḥ | kasmād | yuktivirodhāt | pūrvakāḥ samyagdṛśṭayādayaḥ uttareṣāṁ samyag dṛṣṭyādīnāmaṅgāni
yadi syuriti vyavasthāpyate | evamasyāṁ kalpanāyāṁ prathamakṣaṇotpanna āryamārgo
nāṣṭāṅgaḥ syāt | na hi tatra pūrvotpannā samyagdṛṣṭiraṅgamastīti | saptāṅgaḥ syāt |
bodhyaṅgeṣvapi paścimaḥ kṣaṇo na bodhyaṅga syāt | na hyanyā pareṇa bodhirasti yasyāstadaṅga
syāt | atha matamanāgatāyā bodhestadaṅgamiti | anāgatabodhirna syāt | evaṁ samādhiryojyaḥ
|[ anyasyāpyupavāso'sti śaraṇaṁ tvagatamya na |upāsakatvopagamāt saṁvṛduktistu bhikṣuvat
| | 30 | | ]anyatrājñānāditi | dāturgrahīturvā vismaraṇādavyutpatteśca | sandigdhasya vipannāśayasya
vā'nādarapūrvakaṁ śaraṇamavagacchataḥ saṁvaro notpadyate iti | gṛhītyuddeśapadam
| avadātavasana iti nirddeśapadam | purūṣa ityuddeśapadam | purūṣendriyeṇa samanvāgata
iti tannirddeśapadam | yadi na vinā saṁvareṇopāsako bhavati | yattarhisūtra uktam | taduktamiyatopāsako
bhavatīti | tat kathamiti vākyaśeṣaḥ | āha | nāstyatra sūtravirodha iti | mahānāmasūtrasya
|uktistu bhikṣuvaditi upāsakaśikṣāpadoktiḥ bhikṣuriva | yathaiva hi bhikṣurlabdhasavaro'pi
jñapti caturthana karmaṇā śikṣāpadāni yathāsthūlaṁ grāhyate pratyāyyate itaścāmutaśca
parājikādibhyastava saṁvaraḥ | anyāni ca te sabrahyacāriṇaḥ kathayiṣyatīti |
śrāmaṇeraśca | kim | śikṣāpadāni grāhyate labdhasavaro'pi pūrvam | yadaiva hi tenābhyupagatamahamevaṁnāmā
taṁ bhagavantaṁ tathāgatam arhantaṁ samyaksambuddha śākyamuni śākyādhirājaṁ
pravrajitamanupravrajāmi | gṛhasthaliṅga parityajāmi | pravrajyāliṅga samādadāmi | śramaṇoddeśaṁ
māṁ dhāraya | evaṁ yāvat trirapīti | tathopāsako'pi buddhaśaraṇa gacchāmi yāvat saṁghaśaraṇaṁ
gacchāmi dvirapi trirapi | ityanena varo'pi punaḥ śikṣāpadāni grāhyate | prāṇātipātaṁ
prahāya prāṇātipātāt prativiramāmīti vistareṇa |[ sarve cet saṁvṛtā ekadeśakāryādayaḥ
katham |tatpālanāt kila proktā mṛdvāditvaṁ yathā manaḥ | | 31 | | ]ekadeśakārī | ya ekaṁ
śikṣāpadaṁ rakṣati | pradeśakārī | yo dve rakṣati | yadbhūyaskārī | yastrīṇi catvāri vā
rakṣati | paripūrṇakārī | yaḥ pañcāpi rakṣati | sa tatkārītyukta iti | ekadeśakārī yāvat
paripūrṇakārītyarthaḥ | na hyevaṁ sūtrapāṭha iti | nahyevaṁ mahānāmasūtrapāṭho yāvajjīvaprāṇapetamiti
uktaḥ | yathā mahānāmasūtrapāṭha iti | kiyatā bhadanta upasāko bhavati | yataśca
mahānāma gṛhī vistareṇa yāvadupāsakaṁ māṁ dhārayeti iyatopāsako bhavatīti | yatra tveṣa
pāṭha iti | yatra sūtrāntare eṣa pāṭhaḥ | yāvajjīvaṁ prāṇāpetaṁ śaraṇagatamabhiprasannamiti
| tataste dṛṣṭasatyāḥ pudgalāḥ avetya prasādānvayamavetya prasādahetukaṁ prāṇairapi jīvitahetorapi
saddharmīpagamana darśayati sma | abhavyā vayamena dharma parityaktaiti | na
tveṣa lakṣaṇāpadeśaḥ saṁvarasya | na tvanena sūtreṇa lakṣaṇamapadiśyate ityarthaḥ | prāṇāpetaṁ
tu na kvacit paṭhyata iti | nāpi mahānāmasūtre | nāpi dṛṣṭasatyasūtre | kaścaitadaparisfuṭārtha
paṭhediti | madhyapadalopavikalpānna jñāyate | kiṁ prāṇebhyo'petaṁ prāṇairvā'peta
prāṇāpetam | utāho prāṇātipātādibhyo'petaṁ prāṇāpetamiti | praśna eva na yujyata iti |
yo'yaṁ praśnaḥ kiyatā bhadantopāsaka ekadeśakārī bhavati yāvat paripūrṇakārīti eva praśno
na yujyate | kuto visarjanamiti | iha mahānāmannupāsakaḥ prāṇātipātaṁ prahāya prāṇātipātāt
prativirato bhavati | iyatā mahānāmannupāsakaḥ śikṣāyāmekadeśakārī bhavati | vistareṇa dvābhyāṁ
śikṣāpadābhyāṁ prativirataḥ pradeśakārī bhavati | tribhyaḥ prativirataścaturbhyo vā
yadbhūyaskārī bhavati | pañcabhyaḥ prativirataḥ paripūrṇakārī bhavati ityetadvisarjana suṣṭhu
na yujyate | tanmātra śikṣākṣamān pratyeṣa praśno yujyate iti ekasya śikṣāpadasya dvayostataḥ
pareṇa vā kṣamāniti | vināpi saṁvareṇopāsakaḥ prajñapita iti | mahānāmasūtre | yataḥ
khalu mahānāmaṁ gṛhī avadātavasana ityevamādinā |arhato'pi mṛduḥ prātimokṣasaṁvaraḥ syāditi
| yadi samutthāpakamasya citaṁ mṛdu syāt | pṛthagjanasyādhimātra iti | yadyasyādhimātra
cittamiti | anyatrājñānāditi dāturgrahītuśca | tadanādaratastu śaraṇagamanairvinā na syādupāsaka
iti |[ buddhasaṁghakarān dharmān aśaikṣānubhayāṁśca saḥ |nirvāṇaṁ caiti śaraṇaṁ
yo yāti śaraṇatrayam | | 32 | | ]buddhakarakāniti buddhaprajñaptihetūn | ataevāha | yeṣāṁ
prādhānyena sa ātmabhāvo buddha ityucyate | anye'pi hi guṇāḥ aprādhānyenāśritā bhavanti |
yeṣāṁ vā lābheneti | kṣayajñānādayaḥ saparivārā iti | ādiśabdenānutpādajñānamaśaikṣī ca samyagdṛṣṭirgṛhyate
| saparivāragrahaṇenānāsravāḥ pañcaskandhā gṛhyante | rūpakāyasya pūrva
paścāccāviśeṣāditi | kim | na rūpakāyaṁ śaraṇaṁ gacchatīti sambandhaḥ | yādṛśo bodhisattvāvasthāyāṁ
rūpakāyastādṛśaḥ paścādapīti |lakṣaṇataḥ sarvabuddhāniti | na kaṇṭhoktita ityabhiprāyaḥ
| mārgasyāvilakṣaṇatvāditi | laukikasya mārgasya puṇyajñānasambhāralakṣaṇasya lokottarasya
ca kṣayajñānādilakṣaṇasyāvilakṣaṇatvāttulyāt nāyurjātyādilakṣaṇānām | atastulyalakṣaṇāḥ
sarve buddhā iti |saṁghībhavantyabhedyatvāditi | sadevakenāpi lokena mārga pratyabhedyatvāt
saṁghībhavanti | samagrarūpā bhavantīti | lakṣaṇata iti | pūrvavadvayākhyātavyam
| yo'sau bhaviṣyatīti vistaraḥ | tatra bhagavāṁstrapusabhallikau vaṇijāvāmantrayate sma |
etaṁ yuvāṁ buddhaṁ śaraṇaṁ gacchataṁ dharma ca | yo'sau bhaviṣyatyanāgate'dhvani saṁgho nāma
tamapi śaraṇaṁ gacchatamiti | yadā saṁgho nāsti tadaivamuktamanāgatameva saṁghamadhikṛtya
| tat kathaṁ sarvasaṁghānaso śaraṇaṁ gacchatītyanena virūdhyate | tatpratyakṣabhāvina
iti | yat saṁgharatnaṁ tayostrapusabhallikayoḥ dharmacakrapravartanānantaraṁ pratyakṣībhaviṣyati
tasyodbhāvanārthaguṇataḥ prakāśanārtha sa evādhikṛto bhaviṣyatītyarthaḥ |śāntyekalakṣaṇatvāditi
| sva-para-sāntānikānāṁ kleśānāṁ duḥkhasya ca yā śāntiḥ tallakṣaṇamasyeti śāntyeka
lakṣaṇaṁ nirvāṇam | tadbhāvaḥ | tasmādasau sarva nirvāṇaṁ gacchati |āśrayavipādanāditi
| teṣāmaśaikṣāṇāṁ yaḥ āśrayo rūpaskandhaḥ | tasya vipādanādvikopanāttadāśrayiṇo'pi te buddhakarakā
dharmā vipāditā bhavanti | śāstra tu naivamiti vistaraḥ | abhidharmaśāstra naivaṁ
vācakam | naivaṁ darśakam | aśaikṣā dharmā eva buddha iti | kiṁ tarhi | buddhakarakā iti
| ke te buddhakarakāḥ | ye buddhatvasya buddhaprajñapteśca hetavo laukikalokottarā dhamrāḥ
| te buddha iti | ata āśrayasya laukikapañcaskandhalakṣaṇasya buddhatvāpratiṣedhādacodyamevaitat
| yadukta yadyaśaikṣā dharmā eva buddhaḥ katha tathāgatasyāntike duṣṭacittarūdhirotpādanādānantarya
bhavatīti | anyathā hīti vistaraḥ | yadyaśaikṣā eva dharmā buddhaḥ śaikṣāśaikṣadharmā
eva saṁghaḥ | lokikacittastho na buddhaḥ syāt na saṁghaḥ | kasmāt | na hi
laukikaṁ citam aśaikṣā dharmāḥ śaikṣāśaikṣāśceti | yadi vā śaikṣā dharmā eva buddhakarakā
buddhaḥ syāt nāśrayo'pi | śīlameva sa bhikṣusaṁvarākhyaṁ bhikṣukarakaṁ bhikṣuḥ syāt nāśrayaḥ
| āha | yadyāśrayasyāpi buddhatva kasmādevamāha śāstre yo buddhaṁ śaraṇaṁ gacchati aśaikṣānasau
buddhakarakān dharmān śaraṇaṁ gacchatītyaśaikṣadharmānevāvadhārayati | evaṁ vaibhāṣikeṇokte
ācāryo dṛṣṭāntena samādhimāha | yathā tu yo bhikṣuṁ pūjayatīti vistaraḥ | yathā
tu yo bhikṣu pūjayati śīlamukhena | bhikṣukarakamasau śīlaṁ pūjayati | na ca punaḥ śīlameva
bhikṣuḥ | evaṁ yo buddhaṁ śaraṇa gacchatītyaśaikṣamukhena | aśaikṣānasau buddhakarakān
dharmān śaraṇa gacchati | na punaḥ svasāntānikā aśaikṣā eva dharmā buddhaḥ | tasādadoṣa eṣaḥ
| yo buddhaṁ śaraṇaṁ gacchati aśaikṣānasau buddhakarakāndharmān śaraṇa gacchatīti | so'ṣṭādaśā
veṇikāniti teṣāmasādhāraṇatvāditi abhiprāyaḥ | vāgvijñapti svabhāvānīti | grahaṇakālamadhikṛtya
| caityavṛkṣāṁśceti | caityakalpitā vṛkṣāścaityavṛkṣāḥ | tāniti | ata eveti
| yasmādetaccharaṇamāgamya sarvaduḥkhāt pramucyate | ataḥ sarvasaṁvarasamādāneṣu upāsakādisaṁvarasamādāneṣu
dvārabhūtānītyarthaḥ |[ mithyācārātigarhyatvāt saukaryādakriyāptitaḥ |yathābhyupagamaṁ
lābhaḥ saṁvarasya na santateḥ | | 33 | | ]āpāyikatvācca | yasmācca kāmamithyācāra
ekāntenāpāyikaḥ apāyasaṁvartanīyo na tathā brahyacaryam | akriyā niyamo hyakaraṇasaṁvara
iti akriyāyāmakaraṇe niyama ekāntatā akriyāniyamaḥ | so'karaṇasaṁvaraḥ | akaraṇalakṣaṇaḥ
saṁvaraḥ akaraṇasaṁvaraḥ na samādānikasaṁvara ityarthaḥ | sa ca sautrāntikanayenāvasthāviśeṣa
eva | vaibhāṣikanayena tu śīlāṅgamavijñaptiriti |ya upāsakāḥ santa iti vistaraḥ
| ye gṛhītapañcaśikṣāpadāḥ santo bhāryāḥ pariṇayati vivāhayanti | kiṁ tairūpāsakaistābhyo'pi
strībhyaḥ saṁvaraḥ pratilabdhaḥ | pratilabdhapūrvaka ityarthaḥ | atha na pratilabdha ityadhikṛtam
| vaibhāṣika āha | pratilabdha iti | mā bhūta prādeśika iti sarvāgamyāt prativirateḥ
| kāmamithyācārāt prativiramāmīti agamya ācārāt prativiramāmi | na tvasmāt saṁtānāgamyācārāt
prativiramāmītyabhiprāyaḥ | ata evāha | na tvatra santāna iti vistaraḥ |[ mṛṣāvādaprasaṅgācca
sarvaśikṣābhyatikrame |pratikṣepaṇasāvadyān mādyādevānyaguptaye | | 34 | | ]pratikṣepaṇa
sāvadyamiti pratiṣedhasāvadya bhavati | bhagavat pratiṣiddha karmācarataḥ pāpa
bhavati | bhagavacchāsanānādarāt | na tatkliṣṭaṁ yadamadanīyamātrāṁ viditvā pibatītyābhidhārmikeṇokte
prakṛtisāvadyaṁ madyamiti vinayadharāḥ sādhayanti | prakṛtisāvadyamupāle sthāpayitveti
| prakṛtisāvadyena karmaṇā na cikitasyaḥ prajñaptisāvadyena tu cikitsanīya ityabhiprāyaḥ
| śākyeṣu glāneṣu madyapāna nābhyanujñātam | ato gamyate prakṛtisāvadya taditi |
yadi hi tatprajñaptisāvadya syāt glānaśākyopasthānāya tadanujñāyate | na cānujñāyate | tena
tat prakṛtisāvadyamiti | idaṁ coktaṁ māṁ śāstāramuddiśadbhiḥ śākyamunirnaḥ śāstetyupadiśadbhiḥ
kuśagreṇāpi madyaṁ na pātavyamiti | prakṛtisāvadyaṁ taditi bhagavatā tat pratiṣiddham
| na tu madanīyamityavetya kuśagramātrasya madyasyāmadanīyatvāt | āryaśceti vistaraḥ |
prakṛtisāvadya madyaṁ janmāntaragatairapyāryairanadhyācārāt | prāṇivadhādivaditi sādhanam
| kāyaduścaritavacanāccetyaparaṁ sādhanam | prakṛtisāvadyaṁ madyaṁ kāyaduścaritavacanāt prāṇivadhādivat
| caturvidha hi nandikasūtrādiṣu kāyaduścaritamuktam | prāṇātipātaḥ adattādāna
kāmamithyācāraḥ surāmaireyamadyapramādasthānamiti | utsargavihitasyāpīti vistaraḥ | anena
bhagavadvacanasya pūrvāparavirodha pariharanti | katha bhadanteti vistareṇa madyapānasya
sāmānyavacanamutsargaḥ | śākyeṣu glāneṣu madyapāna nābhyanujñātamityapavāda iti | madyapāna
glānāvasthāyāmapi nānujñātamiti gamyate | apavādaḥ punaḥ prasaṅgaparihārārtha sakṛt pīta
hi madya vyasanībhavet | ukta hi bhagavatā | trīṇi sthānāni pratiṣevamāṇasya nāsti tṛptirvā
alaṁtā vā paryāptirvā | madyamabrahyacaryastyānamiddhaṁ ceti | prasaṅgaparihāraḥ kasmādityāha
| madanīyamātrāniyamāt | saiva hi mātrā dravyakālaprakṛtiśarīrāvasthā apekṣya madanīyā
cāmadanīyā ca bhavati | ata eva ca kuśāgrapānapratiṣedha ityatiśayavacanam | tadeva
na prakṛtisāvadyamiti manasikṛtvā bhagavatā tatpariharaṇīyamuktam | kiṁ tarhi | prasaṅgadoṣāditi
darśitam | āryairanadhyācaraṇaṁ hrīmattvāditi | pañca śaikṣāṇi  balāni sūtre paṭhyante
| katamāni pañca | śraddhābalaṁ vīryabalaṁ hrīvalam apatrāpyabalaṁ prajñābalaṁ ceti |
ato hrīmattavānna pibanti na tu prakṛtisāvadyatvāt | yadi hrīmattvāttadanadhyācaraṇamajñātamudakādivat
kasmānna pibantītyata āha | tena ca smṛtināśāditi | madya hi pibataḥ kāryākāryasmṛtirnaśyatīti
| yadyevamalpakaṁ tu pibantu yāvatyā mātrayā smṛtirna naśyatīti | ata āha
| alpakasyāpyapānam | aniyamād viṣavaditi | yathā kālaprakṛtiśaktiyogādalpamapi viṣa kadācinmārayatyevaṁ
madyamapi madayatīti | duścaritavacanaṁ pramādasthānatvāditi | madenākuśalāparihārāt
kuśalākaraṇācca | atna pramādasthānagrahaṇa nānyeṣviti | atnaiva śikṣāpade pramādasthānagrahaṇa
surāmaireyamadyapramādasthānaṁ prahāya surāmaireyamadyapramādasthānāt prativiramāmīti
vacanāt | nānyeṣu śikṣāpadeṣu prāṇātipātaviratyādiṣu pramādasthānagrahaṇam |
prāṇātipātapramādasthāna prahāya prāṇātipātamapramādasthānāt prativiramāmīti pramādasthāna
na paṭhyate | kiṁ tarhi | prāṇātipāta prahāya prāṇātipātāt prativiramāmīti | evamadattādānādi
yojyam | kasmādityāha | teṣāṁ prakṛtisāvadyatvāt | teṣāṁ prāṇāti pātaviratyādīnāṁ śikṣāpadānāṁ
prakṛtisāvadyatvāt | taduktaṁ bhavati | pramādasthānametaditi madyapānāt prativirantavyam
| na tu prakṛtisāvadyametaditi | atyāseviteneti vistaraḥ | surāmaireyamadyapānapramādasthānenāsevitena
bhāvitena bahulīkṛtena kāyasya bhedānnarakeṣūpapadyata iti nandikasūtre
vacanāt | atyāsevitena madyapānena durgatigamanābhidhānam | tatprasaṅgena madyapānaprasaṅgena
abhīkṣṇamajasramakuśalasantatipravṛtteḥ | akuśalānāṁ yā santatistasyāḥ pravṛtteḥ
| āpāyikasyāpāyaprayojanasyāpūrvasya karmaṇa ākṣepādāvedhaḥ | yataḥ vṛttilābhādvā faladānāya
vā pūrvopacitasya karmaṇo maraṇāvasthāyāṁ vṛttilābhaḥ | yataḥ tasmādākṣepāddṛttilābhādvā
durgatigamanābhidhānamiti sambandhanīyam | annāsava iti | taṇḍulakṛtaḥ dravyāsava iti |
ikṣurasādikṛtaḥ | te veti vistaraḥ | surāmaireye kadāacidaprāptamadyabhāve yadā nave bhavataḥ
| kadācit pracyutamadyabhāve | yadā atipurāṇe bhavataḥ | ityato madyagrahaṇam | yadi
madanīya tato doṣa ityabhiprāyaḥ | pūgafalakodravādayo'pīti | ādiśabdena niṣpāvādayo gṛhyante
| madyapāne nābhadyatve'pyadoṣaḥ | surāmaireye na bhavata iti | surāmaireyasvabhāvasya
madyasya pāne doṣa ityarthaḥ | sarvapramādāspadatvāditi | sarvapramādānāṁ sarvasmṛtipramoṣāṇāṁ
prāṇātipātādyakuśalānāṁ hetubhūtānāṁ ityarthaḥ | sarvapramādāspadatvāditi | sarvapramādānāṁ
sarvasmṛtipramoṣāṇāṁ prāṇātipātādyakuśalānāṁ hetubhūtānāṁ sthānamāspadaṁ pratiṣṭheti
pramādasthāna madyapānam |[ sarvobhayebhyaḥ kāmāpto vartamānebhya āpyate |maulebhyaḥ sarvakālebhyo
dhyānānāsravasaṁvarau | | 35 | | ]yata eko labhyate iti | yato maulādibhyaḥ sattvāsattvākhyebhyaśca
pratimokṣasaṁvaro labhyate | tataḥ śeṣau dhyānānāsravasaṁvarau | maulaprayogapṛṣṭhebhya
iti | maulaprayogapṛṣṭhebhyo'kuśalebhyaḥ karmabhyaḥ maulaprayogapṛṣṭhasvabhāvāstrayāṇāṁ
yathākramaṁ pratipakṣabhūtāḥ prātimokṣasaṁvarākhyā vijñatpyavijñaptayo labhante
| sattvāsattvākhyebhyo vastubhyaḥ prāṇivanaspatyādyadhiṣṭhānalakṣaṇebhyaḥ prakṛtipratikṣepaṇasāvadyebhyaśca
karmabhyaḥ prāṇātipātavanaspatibhaṅgādilakṣaṇebhyaḥ | tadetadubhayamapyubhayādhiṣṭhāna
bhavati prakṛtisāvadyamapi sattvādhiṣṭhānamasattvādhiṣṭhāna ca | prajñaptisāvadyamapi
sattvādhiṣṭhānamasattvādhiṣṭhāna ca | na punareva grahītavyam | prakṛtisāvadyaṁ
sattvādhiṣṭhāna pratikṣepaṇasāvadyamasattvādhiṣṭhānamiti | tatra tāvat prakṛtisāvadya
sattvādhiṣṭhānaṁ prāṇivadhādi | prajñaptisāvadyamapi sattvādhiṣṭhānaṁ bhikṣoḥ strīhastādigrahaṇaṁ
sahāgāraśayyāhi ca | prakṛtisāvadyamasattvādhiṣṭhānaṁ jātarūpādyavaharaṇam |
prajñaptisāvadyamasattvādhiṣṭhānaṁ vṛkṣapatnādicchedo | bhikṣoḥ āhārādiṣu ca vinayokta upadeśaḥ
| sattvādhiṣṭhānapravṛttatvāditi | sattvaprajñaptyadhiṣṭhānapravṛttatvādityabhiprāyaḥ
| vartamānā eva hi dharmāḥ sattvaprajñaptyadhiṣṭhānā nātītānāgatāsteṣāṁ nirūpākhyakalpatvāt
| ata evāha | nātītānāgatebhyaḥ teṣāmasattvasaṁkhyātatvāditi | nanu cāsattvaprajñaptyadhiṣṭhānapravṛtto'pi
prātimokṣasaṁvaro bhavati | sattvāsattvākhyebhyaḥ prāpyata iti vacanāt
| sa cāpyeva na pratiṣidhyate | yathaiva hi sattvākhyebhyo vartamānebhya eva labhyate ityucyate
| tathā vartamānebhya evāsattvākhyebhyo'pi labhyate iti vaktavyam | vartamānādhiṣṭhānatāmeva
hyanena vacanenātidiśati |na prayogapṛṣṭhebhyaḥ iti | samāhitāvasthāyāmekāntamaulatvāt
asamāhitāvasthāyāṁ ca na saṁvarābhāvāt | kuta eva prajñaptisāvadyebhya iti abhyupagamā
bhāvāt | sarvakālebhyaśceti atītānāgatayorapi saṁvarayorlābhāttatsahabhūcittavat |ata
eveti | yasmādete saṁvarā evaṁ labhyante | yathā vistareṇoktamataścatuṣkoṭikaṁ kriyate |
vistara iti | santi tāni skandhadhātvāyatanāni yebhyo dhyānānāsravasaṁvarau labhyete | na
prātimokṣasaṁvaraḥ | santi tāni yebhyaḥ prātimokṣasaṁvaro na dhyānānāsravsaṁvarau | santi
tāni yebhya ubhayaṁ labhyate | santi tāni yebhyo nobhayaṁ labhyate iti vistarārthaḥ | prathamā
koṭiḥ | vartamānebhyaḥ prāṇātipātādikarmapathaprayogapṛṣṭhebhyaḥ pratikṣepaṇasāvadyācca
vṛkṣabhaṅgādikād yaḥ saṁvaraḥ sa pratimokṣasaṁvaraḥ | sarvebhayebhya iti vacanāt | prayogapṛṣṭhatvāttu
na dhyānānāsravasaṁvarau | dvitīyā | atītānāgatebhyo mālebhyaḥ karmapathebhyaḥ
prāṇātipātādibhyaḥ kāyikavācikebhyaḥ saptabhyaḥ sambaraḥ yaḥ | tau dhyānānāsravasaṁvarau
| maulebhyaḥ sarvakālebhya iti vacanāt | na prātimīkṣasaṁvaraḥ | atītānāgatatvāt | tṛtīyā
| pratyutpannebhyaḥ maulebhya karmapathebhya iti | pratyutpannakarmapathatvāt prātimokṣasaṁvaro
bhavati | maulakarmapathatvācca dhyānānāsravasaṁvarau | caturthī | atītānāgatebhyaḥ
sāmantakapṛṣṭhebhya iti | atītānāgatatvānna prātimokṣasaṁvaraḥ | sāmantakapṛṣṭhatvānna
dhyānānāsravasaṁvarau | svasantāne vartamānebhyaḥ karmapathebhyaḥ saṁvaro na yujyate iti
paśyannāha | na tu saṁvaralābhakāle vartamānāḥ karmapathāḥ santīti | vartamānādhiṣṭhānebhyastebhyaḥ
karmapathebhyaḥ iti vaktavyamiti śikṣayatyācāryaḥ | yato vastunaḥ prativiramati
tasya vartamānatvāsambhavāt | nātītavartamānānāmiti utpannatvādeṣāṁ saṁvaraṇaṁ na yujyate
| na hyutpannānāmanutpattiḥ śakyate kartum | anāgatānāṁ tu śakyata iti | teṣāmeva saṁvaraṇaṁ
yujyata ityācāryābhiprāyaḥ | vaibhāṣikāṇāṁ tu tathā vacane'yamabhiprāyo lakṣyate | prāṇātipātādiprayoga
molapṛṣṭhānāṁ yathākrama saṁvaraṇāya prātimokṣasaṁvaraprayogamaulapṛṣṭhāni
pravartante | maitāni pravartiṣyanta iti | arthata evaitāni pratipakṣabhūtāni tāni rūndhantīvotpadyante
| prayogaḥ prayogamevaṁ bravītīva tvāmahaṁ saṁvṛṇomu | mā tvamutthā ityeva
yāvat | pṛṣṭhaḥ pṛṣṭhamevaṁ bravītīveti yojyam | tathā skandhadhātvāyatanānāṁ karmapathaprayogamaulapṛṣṭhasvabhāvānāṁ
vartamānānāṁ rūndhāno vartamānebhyastebhyo labhyate | pratimokṣasaṁvara
ityucyata iti | tasmānnaivaṁ vaktavyamiti |[ saṁvaraḥ sarvasattvebhyo vibhāṣā tvaṅgakāraṇaiḥ
|asaṁvarastu sarvebhyaḥ sarvāṅgebhyo na kāraṇaiḥ  || 36 | | ]kaścit sarvebhya
iti vistaraḥ | bhikṣusaṁvaraḥ sarvebhyaḥ karmapathebhyo labhyate | sarvakarmapathā varjanīyā
ityarthaḥ | kaściccaturbhyastato'nyaḥ | tato bhikṣusaṁvarādanyaḥ | saṁvaraḥ śrāmaṇerādisaṁvaraḥ
caturbhya evāṅgebhyo labhyate | kāyikebhyaḥ prāṇātipātādibhyastribhyaḥ vācikācca
mṛṣāvādāt | yadyalobhādveṣāmohāḥ kāraṇānīti | saṁvarakāraṇāni dvidhā iṣyante | alobhādveṣāmohā
vā kāraṇāni | mṛdumadhyādhimātrāṇi vā cittānīti | yadi pūrvaḥ paryāyo'bhiprīyate |
sarvaiḥ kāraṇairalobhādisvabhāvairlabhyate saṁvaraḥ | kuśale samutthāpake cetasi teṣāṁ yugapadbhāvāt
| yadi mṛdvādīnīti cittāni kāraṇāni iṣyante | ekena kāraṇena labhyate | teṣāmayugapadbhāvāt
| paścimaṁ paryāyamiti | mṛdutādikāraṇapakṣam | asti saṁvarasthāyīti vistaraḥ
| sarvasattveṣu saṁvṛtaḥ sarvasattvānugate kalyāṇaśaye sati saṁvarotpatteḥ | na sarvāṅgairūpāsakādisaṁvarasya
sarvāṅgāprativiratatvāt | na sarvakāraṇairmṛdvādīnāṁ kāraṇatvena yugapadasambhavāt
| bhikṣusaṁvarastu sarvāṅgairapi sarvāñgaprativiratatvāt | yastrividhena cittena
trīn saṁvarān samādatta iti | tadyathā mṛdunā cittena upāsakasaṁvaraṁ samādatte | madhyena
śrāmaṇerasaṁvaram | adhimātreṇa bhikṣusaṁvaramiti | sarvakāraṇaiśca na tu sarvāṅgairiti
| upāsakādisaṁvarāṇām ekaikasya mṛdvādyekaikāraṇatvāt | tathā gṛhṇata iti pañcaniyamakriyayā
gṛhṇataḥ |kathamaśakyebhya iti | ye hantumeva na śakyāstebhyo'śakyebhyaḥ sattvebhyaḥ
kathaṁ saṁvaralābhaḥ | atra ācāryaḥ samādhimāha | sarvasattvajīvitānupaghātā'dhyāśayenābhyupagamāditi
| sarvasattvānāṁ jīvitasyānupaghātenādhyāśayena saṁvarābhyupagamāt | vaibhāṣikā
apyasyaiva praśnasya parihārāntaramāhuḥ | yadi punaḥ śakyebhya eveti vistaraḥ | cayāpacayayuktaḥ
syāt | śakyatāmāgateṣu sattveṣu saṁvaraścīyeta | aśakyatāmāgateṣu apacīyeta | śakyāśakyānāṁ
manuṣyādidevādīnāmitaretarasaṁcārāt | devādayo manuṣyādīn saṁcaranti manuṣyā
dayaśca devādīniti | imaṁ vaibhāṣikaparihāraṁ sāvakāśa paśyannācārya āha | naiva bhaviṣyatīti
visatraḥ | naivaṁ cayāpacayayuktaḥ saṁvaro bhaviṣyati  | katha kṛtvā | yathā hyapūrvatṛṇādyutpattau
| śeṣe vā tṛṇādīnām | yadyapi tṛṇādibhyo'pi saṁvaro labhyate tathāpi saṁvarasya
vṛdvihrāsau na bhavataḥ | evaṁ śakyāśakyasaṁcāre'pi na syātāṁ vṛddhihrāsau cayāpacayāvityarthaḥ
| tasmācchakyebhya eva saṁvaro labhyate | na cāyaṁ doṣaḥ syāditi | vaibhāṣikā āhuḥ
| na sattvānāmiti vistaraḥ | na tadevam | yathā hyapūrvatṛṇādyutpattāviti vistareṇa yaduktam
| kiṁ kāraṇam | sattvānāṁ pūrva sañcārāt paścācca bhāvāt | tṛṇādīnāṁ svabhāvāt pūrvaṁ
paścāccābhāvāt | ato na tṛnādidṛṣṭāntena cayāpacayadoṣo nivāryate | evaṁ vaidharmyamātramuktam
| na sādhyasādhanārtha iti | ācāryaḥ punarāha | yadā parinirvṛtā na santyeveti vistaraḥ
| tasmāt pūrvaka eva hetuḥ sādhuriti | sarvasattvajīvitānupaghātādhyāśayenābhyupagamāditi
| ataḥ śakyāśakyebhyaḥ saṁvaro labhyata iti siddham | evaṁ tarhi yadi sarvasattvebhyo
labhyate prātimokṣasaṁvaraḥ | pūrvabuddhaparinirvṛtebhyastasyālābhācchīlanyūnatā syāt | sattvānāṁ
pūrvebhyo nyūnatvād | ācārya āha | sarveṣāṁ buddhānāṁ pūrva paścāccotpannānāmaviśeṣeṇa
sarvasattvebhyo lābhād | yadi hi te'pi aparinirvṛtā abhaviṣyan saṁprati tebhyo'pi te'lapsyanta
iti |sarvakarmapathebhya iti | kāyikavācikebhyaḥ | nāsti hi vikalenāsaṁvareṇeti
| prāṇātipātenaiva nādattadānenetyevamādi | mṛdunaivāsaṁvareṇa samanvāgata iti pūrvapratilabdhatvāt
| adhimātnayā tu prāṇātipātavijñaptayā | kim | samanvāgata iti vartate | na vipākafalaviśeṣa
iti | evaṁ madhyādhimātneṇa ca yojyamiti | yo madhyena cittenāsaṁvara pratilabhate
so'dhimātreṇāpi cittena prāṇino jīvitādvayavaropayan madhyenaivāsaṁvareṇa samanvāgato
bhavati | adhimātrayā tu prāṇātipātavijñaptyā | evaṁ yo'dhimātreṇa yāvadadhimātreṇaivāsaṁvareṇa
samanvāgato bhavati adhimātrayā ca prāṇātipātavijñaptyā | itthamapi ca yojyam | yo'dhimātracittenāsaṁvaraṁ
pratilabhate sa mṛdunāpi cittena prāṇino jīvitādvayavaropayan adhimātreṇaivāsaṁvareṇa
samanvāgato bhavati | mṛvdyā tu prāṇātipātavijñaptyā ityevamādi |nāgabandhā
hastipakāḥ | vāgurikā iti | pampā nāma prāṇijātirvāgurākhyā | tā ġhantīti vāgurikāḥ
| arthata āsaṁvarikā iti | rājānaścādhikaraṇasthāśca daṇḍanetṛtvādihāpaṭhitā api āsaṁvarikā
eva draṣṭavyāḥ | evamanye'pi yojyā iti | kukkuṭān ġhantīti kaukkuṭikā ityevamādīni | yuktastāvaditi
vistareṇoktā yāvat kathamasaṁvaraḥ sarvasattvebhyo yujyata iti praśnite vaibhāṣikaḥ
parihāramāha mātradīnapi hīti vistaraḥ | ācārya āha | na hi tāvatata eva ta iti |
te mātrādaya iti jānānā hanyurityaghātyebhyastebhyo'saṁvaraḥ kathaṁ yujyate | kiṁ cāryībhūtānāṁ
punaḥ paśūbhavituṁ nāstyavakāśaḥ | teṣāmurabhrādyupapattyasambhavāt | tebhyaḥ kathamasaṁvaraḥ
syāt | yadi vānāgatātmabhāvāpekṣayā urabhrādayo bhaviṣyantīti vartamānānmātnāderasaṁvaraḥ
syāt | urabhrānapi te aurabhrikāḥ putnībhūtānanāgate janmani sarvathā na hanyuriti
| na syāttebhya urabhrebhyo'saṁvaraḥ | vaibhāṣika āha | kathaṁ hi nāma jighāṁsatāmiti vistaraḥ
| ācārya āaha | etanmātrādiṣu samānamiti vistaraḥ | kathaṁ hi nāmājighāṁsatāṁ putrādibhūtānāmaurabhrikādīnāṁ
tebhyo mātrādibhyaḥ syādasaṁvara iti |vikalaḥ karmapathāṅgataḥ
| prādeśiko'pi syāt | ekasyāpi aṅgasya aviramāt | sattvadeśakālasamayaniyamayogena pradeśaviratatvāt
| saṁvaraśca tathaiva | vikalo'pi prādeśiko'pi syāt | anyatrāṣṭavidhāt pūrvoktāt
prātimokṣasaṁvarāt | kasmādityāha | tanmātraśīladauḥśīlya pratibandhāditi | asaṁvarastanmātraṁ
śīla pratibadhnāti | saṁvaraśca tanmātraṁ dauḥśīlyaṁ pratibadhnātīti |[ asaṁvarasyākriyayā
lābho'bhyupagamena vā |śeṣāvijñaptilābhastu kṣetrādānādarehanāt | | 37 | | ]tatkulīnairiti
| āsaṁvarikakulīnaiḥ | kṣetrādānādarehanāditi ādareṇa īhanaṁ kriyārambhaḥ | kṣetraṁ
cādānaṁ ca ādaharehana ceti samāsaḥ | tasmādavijñaptirūtpadyate | tithīti vistaraḥ | tithibhaktam
| yāvadarddhamāsabhaktamityarthagatiḥ | ādiśabdena maṇḍalakaraṇādi gṛhyate | ādareṇa
vā tadrūpeṇeti | tīvrakleśatayā tīvraprasādatayā cetyarthaḥ |[ prātimokṣadamatyāgaḥ
śikṣānikṣepaṇāccyuteḥ |ubhayavyañjanotpattermūlocchedānniśātyayāt | | 38 | | ]samādānavirūddhavijñaptyutpādāditi
| yāvajjīvaṁ prāṇātipātādibhyaḥ prativiramāmīti yat samādānaṁ tena
virūddhāyā vijñapterūtpādāditi prathamena kāraṇena prātimokṣasaṁvaratyāgaḥ | āśrayatyāgāditi
| yenāśrayeṇa saṁvaro gṛhītastasya tyāgānmaraṇāditi dvitīyena kāraṇena tattyāgaḥ | āśrayavikopanāditi
| yādṛśena āśrayeṇa saṁvara upāttastādṛśo na bhavati | vikopanāt iti tṛtīyena
kāraṇena tattyāgaḥ | nidānacchedāditi | nidānaṁ kuśalamūlāni | tasya cchedāt | caturthena
kāraṇena tattyāgaḥ | tāvadevākṣepācceti | upavāsasaṁvarasyāhorātramākṣepaḥ | iti pañcamena
kāraṇena tasyopavāsasaṁvarasya tyāgaḥ | pūrvoktaiścaturbhiḥ kāraṇairiti |[ patanīyena
cetyeke saddharmāntardhito'pre |dhanarṇavattu kāśmīrairāpannasyeṣyate dvayam | | 39 | | ]patanīyena
ceti | ebhiśca yathoktaiḥ pañcabhiḥ kāraṇaiḥ patanīyena ceti | patantyaneneti patanīyam
| taccaturvidham | abrahyacarya yathoktapramāṇamadattādānaṁ manuṣyavadhaḥ uttarimanuṣyadharmamṛṣāvādaśceti
| dhanarṇavattu kāśmīrairāpannasyeṣyate | āgamād yuktiśca | tatrāyamāgamaḥ
| vinaya uktam | duḥśīlaścet bhikṣubhiṁkṣuṇīmanuśāsti saṁghāvaśeṣamāpadyata iti
| āpannapārājiko hi bhikṣurduḥśīlo'bhipreto nānāpannapārājikaḥ | prakṛtisthaḥ śīlavāniti viparyayeṇa
vacanāt | ato'vagamyate | astyasya duḥśīlasyāpi sato bhikṣubhāvo yasmāt saṅghāvaśeṣamāpadyata
ityuktamiti | yuktirapi na hyekadeśa kṣobhāt sakalasaṁvaratyāgo yukta iti |
na maulīmapyāpattim āpannasyeti | patanīyāmapyāpattim āpannasyetyarthaḥ | naiva cānyāpattimiti
saṁghāvaśeṣādikam | āviṣkṛtāyām iti | deśitāyām |yattarhi bhagavoktamiti vistareṇa yāvat
parājitamiti | tat kathamiti vākyādhyāhāraḥ | paramārthabhikṣutvaṁ sandhāyaitaduktamiti
| satyadarśanābhavyatvena tasyāpannasya paramārthabhikṣutvāprāpteḥ | bahukleśebhyo nandaprabhṛtibho
maulyāpyāpattyā na bhikṣutvaṁ naśyati iti viditvā tāṁ kuryuriti vākyārthaḥ |
saṁjñābhikṣuriti | yasyānupasaṁpannasya bhikṣuriti nāma | pratijñābhikṣuriti | abrahyacaryādipravṛttau
duḥśīlaḥ | bhikṣata iti bhikṣuriti | yācanakaḥ | bhinnakleśatvādbhikṣuriti |
arhan | asmiṁstvartha iti | yat bhagavatoktamabhikṣurbhavatyaśramaṇa iti vistarena | etasminnarthe
| yathoktebhyaścaturbhyo bhikṣubhyo'nya evāyaṁ pañcamo jñapticaturthopasampanno bhikṣuriti
| yadapyuktaṁ paramārthabhikṣutvaṁ sandhāyaitaduktam | tat pratyāha | na cāsau pūrva
paramārtha bhikṣurāsīd yataḥ paścādabhikṣurbhavet | abhikṣurbhavatyaśramaṇa iti vacanāt
| ityupamāṁ kurvateti | mastakacchinnatālopamāṁ kurvatā śāstraiva datto'nuyoga iti sambandhamīyam
| parihṛtaḥ praśna ityarthaḥ | ekagrāsaparibhoga āhārasya | ekapārṣṇipradeśaparibhogo
vihārasyeti sambandhaḥ | sarvabhikṣusambhogabahiṣkṛtaśca śāstneti | sarvasmāt bhikṣubhiḥ
sahasambhogādekapaṁklibhojanādikād bahiṣkṛto buddhena | nāśayata kāraṇḍavakamiti | kāraṇḍavako
yavākṛtitvāt yavastṛṇaviśeṣo yo yavadūṣītyucyate | evamasāvabhikṣurbhikṣvākṛtiriti
| kaśaṁvakaṁ nāma pūtikāṣṭham | evamasau pūtibhūto bhikṣuḥ | taṁ śīlavat saṁghād yūyamapakarṣateti
bhagavān bhikṣūn ājñāpayāmāsa | athotplāvinaṁ vāhayateti | utaplāvī nāma vrīhimadhye'bhyantarataṇḍulahīno
vrīhireva | tathāsau śīlasārahīno bhikṣākṛtiḥ | taṁ pravāhayata
| niṣkrāmayatetyarthaḥ | idamatrodāharaṇam | mārgajinaḥ śaikṣāśaikṣaḥ | mārgadeśiko buddhaḥ
| mārge jīvati śīlavān bhikṣuḥ mārganimittaṁ jīvanāt | mārgadūṣī duḥśīlaḥ | dagdhakāṣṭheti
vistaraḥ | yathā yad dagdhaṁ na tat kāṣṭhaṁ pūrvakāṣṭhākṛtimātrāvaśeṣasādharmyāt | tat
dagdha kāṣṭham ityucyate  hradaśca śuṣko'pi hrada ityucyate | śukanāsā gṛhādiṣu rūpakārakṛtā
| śukanāsākṛtitvāt śukanāsetyucyate | evamasau bhikṣākṛtisāmānyamātrāvaśeṣācchamaṇa
uktaḥ | pūtibījam aṅkurajanakatvāt abījamapi bījamityucyate | tadākāramātrāvaśeṣatvāt alātacaka
cakram iti cakrākṛtitvāt | mṛtasattvaścāsattvo'pi sattva ityucyate | sattvākṛti mātrāvaśeṣatvāt
| tadvadeṣa draṣṭavyaḥ | śikṣādattako nāma bhikṣuradhimātrarāgatayā striyā abrahyacarya
kṛtvā tadanantarameva jātasaṁvegaḥ kaṣṭa mayā kṛtamityekasminnapi praticchādanacitte'nutpanne
bhikṣusaṁghamupagamyāviṣkarotīdaṁ mayā pāpaṁ kṛtamiti | sa āryasaṁghopadeśāt
sarvabhikṣunavakāntikatvādi daṇḍakarma kurvāṇaḥ śikṣādattaka ityucyate | tad yadi dauḥśīlyādabhikṣureva
syāt | sa na syāt | na hi tasya punarūpasampādana kriyate | bhikṣuśca sa vyavasthāpyate
| tasmāt na dauḥśīlyāt abhikṣutvamiti | nabrūma iti vistaraḥ | na vayaṁ brūmaḥ
| sahādhyāapattyā'brahyacaryādeva sarvaḥ pārājiko bhavati | kiṁ tarhi | praticchādanacittena
| kiṁ na punaḥ pravrājyate | anikṣiptaśikṣa ityadhyāhāryam | tīvrānapatrāpyavipāditatvāt
| tīvreṇānapatrāpyena vipāditāsya santatiḥ tasyāḥ santaterevaṁ vipāditatvāt saṁvarasyābhavyatvam
| tasmānna punaḥ pravrājyata ityadhikāraḥ | na tu khalu bhikṣubhāvāpekṣayā | na
tu khalu tasya bhikṣubhāvo'stītyapekṣayā na pravrājyate | tathā hyasau parājayiko nikṣiptaśikṣo'opi
na pravrājyate | tīvrānapatrāpyavipāditatvāt santateḥ |[ bhūmisañcārahānibhyāṁ
dhyānāptaṁ tyajyate śubham |tathārūpyāptamārya tu falāptyutpattihānibhiḥ | | 40 | | ]dhyānāptamiti
| rūpasvabhāvaṁ kuśalamarūpasvabhāvaṁ cābhipretam | ata eva ca sarvameveti vyācaṣṭe
| dvābhyāmiti | upapattito vā parihāṇito vā | tenāha upapattito veti vistaraḥ | ūrddhamupapadyamāno'dhara
parityajati | adhascopapadyamāna uparibhūmikamiti | parihāṇito vā samāpatteḥ
| tatsamāpattisaṁgṛhītaṁ kuśalaṁ tyajyate | nikāyasabhāgatyāgācca kiñciditi | nirvedhabhāgīyaṁ
yat pṛthagjanāvasthāyāmutpāditaṁ yāvat kṣāntiriti | tadasatyapi bhūmisañcāre nikāyasabhāgatyāgena
tyajyate | yadā kāmadhātau mṛtvā tatraivopapadyate | vakṣyati hi bhūmityāgāt
tyajatyāryastānyanāryastu mṛtyuta iti | pūrvako mārga iti | prathogānantaryavimuktimārgasvabhāvaḥ
pratipannakamārgaḥ | falaṁ falaviśiṣṭo veti | uttaro mārgo'dhiktitaḥ | tad
yathānāgāmī yadyanāgāmifalāt parihīyate tenānāgāmifalamuttaro mārgastyajyate | yadi tvanāgāmī
dvitīyaṁ dhyānaṁ labhate tasmācca parihīyate sa tasya falaviśiṣṭo mārgo dvitīyabhūmikastyajyate
|[ asaṁvaraḥ saṁvarāptimṛtyudvivyañjanodayaiḥ |vegādānakriyārthāyurmūlacchedaistu
madhyamā | | 41 | | ]hetupratyayabaleneti | sabhāgahetubalena | parato ghoṣabalena cetyarthaḥ
| dhyānasaṁvaraṁ vā labhata iti | anāsravasaṁvaraṁ vā labhata iti nocyate | dhyānasaṁvarapūrvotpādenaiva
tattyāgāt | akaraṇāśayata iti | etat karma na kariṣyāmītyāśayato'pi śastrajālatyāge
vinā saṁvaragrahaṇenāsaṁvaracchedo na bhavati | tad yathā roganidānaparihāre'pi
tasya pravṛddhasya rogasyauṣadhena vinā vinivṛttirna bhavati | tadvat | taduktaṁ bhavati
| asaṁvaratyāgecchāyāṁ saṁvaro grahītavyo nānyatheti | tallābhasyeti asaṁvaralābhasya
|kathamavijñaptiriti | vijñaptirapīti vaktavyam | svasamutthāpitāyā atītāyā vijñaptestatkāla
eva prāpticchedāt |vegādānakriyārthāyurmūlacchedaistu madhyama iti ca paṭhitavyam | naivasaṁvaranāsaṁvara
ityarthaḥ | athāpyavijñaptirapi kevalocyate | tatra vijñapteravacane kāraṇaṁ
vaktavyamityucyate | vijñapteranāvaśyakatvāt | tathāhi vakṣyati | aśubhāḥ ṣaḍvijñaptirdvidhaika
iti | avijñaptivacanena ca vijñaptivacana siddhestadavacanam | anye tvāhuḥ | na
nirūddhāyā naivasaṁvaranāsaṁvarasaṁgṛhītāyā vijñapteranubandhinī prāptirityata etadavijñaptereva
tyāgakāraṇamucyata iti |kumbhakāracakreṣugativaditi | yathā kumbhakāracakrasya iṣoścagatiḥ
| yena kāraṇena saṁskāraviśeṣeṇa ākṣipto bhavati | tasya chedāt sāpi chidyate |
tadvat | alaṁ samādāneneti | pratyākhyānavacenna | yathā samāttamakurvata iti | tad yathā
buddhamavanditvā maṇḍalakamakṛtvā vā na bhokṣye iti | tadakṛtvā bhuñjānasya sā madhyamā avijñaptiśchidyate
| yantrajālāditi | ādiśabdena śāstraviṣādi gṛhyate | kuśalamūlāni samucchettumārabhata
iti | kuśalamūlasamucchedaprārambhāvasthāyāmeva chidyate | na samucchedāvasthāyāmiti
darśayati |[ kāmaptaṁ kuśalārūpaṁ mūlacchedordhvajanmataḥ |pratipakṣodayāt kliṣṭamarūpaṁ
tu vihīyate | | 42 | | ]kuśalārūpamiti | arūpagrahaṇa rūpacchedasyoktatvānmūlacchedorddhvajanmata
iti | atra vairāgyataśca kiñciditi vaktavyam | yathā kuśalaṁ daurmanasyendriyamiti
| sarvameveti | kāmarūpārūpyāvacaram | yaḥ prahāṇamārga iti | darśanamārgo bhāvanāmārgaśca
| laukiko vā lokottaro vā yathāsambhavam | asau saparivāra iti | asāvupakleśaprakāraḥ
sa tatsahabhūprāptayanucaraḥ | upakleśaprakārasyeti grahaṇaṁ keśasyāpyupakleśatvena
sarvasaṁgrahārtham | tathāhi śāstra ukram | ye yāvat kleśā upakleśā api te syurūpakleśā na
kleśā iti |[ nṛṇāmasaṁvaro hitvā ṣaṇḍapaṇḍadvidhākṛtīn |kurūśca saṁvaro'pyevaṁ devānāṁ ca
nṛṇāṁ trayaḥ | | 43 | |kāmarūpajadevānāṁ dhyānajo'nāsravaḥ punaḥ |dhyānāntarāsaṁjñisattvavarjyānāmapyarūpiṇām
| | 44 | | ]ubhayāśraya iti vistaraḥ | strīpurūṣāśrayasya kleśasyādhimātratayā
| pratisaṁkhyānasya tatpratipakṣabhāvanālakṣaṇasyākṣamatvāt | tīvrasya ca hrīvyapatrāpyasyābhāvādeṣāṁ
saṁvaro nāstīti | pratidvandvabhāvāditi | yasmāt saṁvarasyāsaṁvaraḥ
pratidvandvabhūtastasmāt yatnaiva saṁvarastatraivāsaṁvara iti | teṣāṁ ṣaṇḍādīnāmasaṁvarābhāve
dvitīyaṁ kāraṇam | samādānasamādhyabhāvāditi | samādānābhāvāt prātiokṣasaṁvaro nāsti |
samādhyabhāvāt ca dhyānānāsravasaṁvarau na staḥ | tadabhāvastu māndyena kuśaleṣvavyutpatteḥ
| pāpakriyāśayābhāvāccāsaṁvaro nāsti | yadyogād yadvipādanācceti | yena hrīvyapatrāpyeṇa
yogād yasya hrīvyapatrāpyasya vipādanācca | yathākrama saṁvarāsaṁvarau syātām | tattīvra
hrīvyapatrāpyamāpāyikānāṁ nāstīti | yadyāpāyikānāṁ saṁvarāsaṁvarau na staḥ | yattarhi sūtra
uktamiti vistaraḥ | tat katham | prātimokṣasaṁvaro manuṣyāṇāmeva na devānām | asaṁvegāt
| dhyānānāsravasaṁvarau tu hetukarmadharmabhāvanād yathāsambhavam |[ kṣemākṣemetaratkarma
kuśalākuśaletarat |puṇyāpuṇyamaniñjyaṁ ca sukhavedyādi ha trayam | | 45 | |kāmadhātau śubhaṁ
karma puṇyamāniñjamūrdhvajam |tadbhūmiṣu yataḥ karma vipākaṁ prati neñjati | | 46 | |
]tat kālamatyantaṁ ceti | yadiṣṭavipākaṁ tattatkālam | duḥkhaparitrāṇāt kṣemam | yannirvāṇaprāpakaṁ
tadatyanta duḥkhaparitrāṇāt kṣemam | parinirvṛtasya yannityakāla duḥkha nāsti |nanu
ca trīṇi dhyānāni señcitānyuktāni bhagavatā | yadatra vitarkita vicāritamidamatnāryā iñjitamityāhuriti
| ādiśabdena dvitīya uktaṁ yadatra prītiravigatā | idamatrāryā iñjitamityāhuḥ
| tṛtīye'pi yadatra sukhaṁ sukhamiti cetasa ābhogaḥ | idamatrāryā iñjitamityāhuriti |
atha kasmāt sarvameva rūpārūpyāvacara kuśala karmāniñjayamucyate | āniñjapratyayagāminīmiti
| aniñjānukūlabhāginam akampyānukūlabhāginaṁ señjitamevānyatrāniñjamuktamityāha |tadbhūmiṣu
yataḥ karma vipākaṁ prati neñjatīti | bhogādi saṁvartanīyamiti | bhogo dravyasaṁpat |
ādiśabdena saurūpyasausvaryādirgṛhyate | tadeveti vistaraḥ | yattaddeveṣu vipacyeta | tadbahulīkṛtamevaṁ
śīlamayaṁ bhāvanāmayam | tasya caivaṁ bhavati | aho vatāha devasubhagānāṁ
manuṣyasubhagānāṁ vā sabhāgatāyāmupapadyeyeti | yāvat sa tatropapadyata iti |[ sukhavedyaṁ
śubhaṁ dhyānādātṛtīyādataḥ param |aduḥkhāsukhavedyaṁ tu duḥkhavedyamihāśubham | | 47 | |adho'pi
madhyamastyeke dhyānāntaravipākataḥ |apūrvācaramaḥ pākastrayāṇāṁ ceṣyate yataḥ | |
48 | |svabhāvasamprayogābhyāmālambanavipākataḥ |sammukhībhāvataśceti pañcadhā vedanīyatā |
| 49 | | ]kāmadhātustrīṇi ca dhyānānīti | kāmadhātuprathamadhyānayoḥ kāyika sukhaṁ caitasikaṁ
ca saumanasya sukhā vedanā | dvitīye dhyāne saumanasyaṁ sukhā vedanā | tṛtīye dhyāne
caitasikaṁ sukhamiti | tadbhāvajñāpanārthamiti | tacchabdena duḥkhamabhisambudhyate | tasya
duḥkhasya kāmadhātāvevāstitvajñāpanārthamiha grahaṇam | sasaṁbhārairiti | saṁbhriyate utpādyate'neneti
saṁbhāraḥ | indriyaviṣayāśrayalakṣaṇastena sasaṁbhārā vedanā falam |dhyānāntaravipākata
iti | dhyānāntarakarmaṇo dhyānāntarotpattau vipākena veditena bhavitavyam | tatra
sukhā duḥkhā vā vedanā nāsti | tasmādasyāduḥkhāsukhā vedanā vipāka iti | caturthāddhayānādadho'pyaduḥkhāsukhavedanīyaṁ
karmāstīti | dhyānāntare vā kasyacit karmaṇo'nyasya vipāko
vedanā na syānna sambhavati | na hi sukhavedanīyasya maulaprathamadhyānabhūmikasya karmaṇo
dhyānāntare sa vipāka iti yujyate vaktum | savitarkatvena dhyānāntarato maulasya nihīnatvāt
| nāpi kāmāvacarasya duḥkhavedanīyasya karmaṇo bhūmyantaratvāt | ata eva caturthadhyānādibhūmikasya
| tato vītarāyatvācca | etaddoṣaparijihīrṣayā dhyānāntarakarmaṇo dhyāna eva
sukhendriyaṁ vipāka ityeke vruvate |naiva tasya dhyānāntarakarmaṇo vedanāvipākaḥ | kiṁ tarhi
rūpādītyapare | kiṁ teṣāṁ dhyānāntaropapattau vedanā nāsti | asti | na tu sā vipākasvabhāvā
| kiṁ tarhi | naiṣyandikīti |atrācārya āha | tadetaducchāstram | yadetaduktaṁ dhyānāntarakarmaṇo
dhyāna eva sukhendriya vipāka iti | yaccoktaṁ naiva tasya vedanā vipāka iti
| tadetadubhayamapyucchāstram | tat pratipādayannāha | śāstre hi paṭhitamiti vistaraḥ | avitarkasya
karmaṇa iti | dhyānāntarakarmaṇa ityarthaḥ | ataḥ kuśalasyāvitarkasyā karmaṇaścaitasikyeva
vedanā vipāko vipacyata ityavadhāraṇānna tasya karmaṇo dhyāna eva sukhendriya vipāko
nāpi vedanāto'nya iti gamyate | avitarkaṁ hi karma dhyānāntarāt prabhṛtyūrddhvamiti
|apūrvācarama iti | na pūrvaṁ na paścād yugapadityarthaḥ | sukhavedanīyasya rūpamiti cakṣurādikam
| duḥkhavedanīyasya cittacaittā iti | pañcavijñānakāyikāḥ | daurmanasyasyāvipākatvāt
| aduḥkhāsukhavedanīyasya cittaviprayuktā iti | jīvitendriyādayaḥ | na hi kāmadhātoranyatreti
| duḥkhavedanīyasya karmaṇo'nyatrābhāvāt |kimidānīṁ taditi | aduḥkhāsukhavedanīyam
| evaṁ tarhīti vistaraḥ | yadyadho'pi caturthāddhayānādaduḥkhāsukhavedanīya karmāsti kuśalam
| sukhavedya śubha dhyānādātṛtīyādīti asya virodhaḥ | na hi kevala sukhavedanīyaṁ kuśalamātṛtīyāddhayānāt
| kiṁ tarhi | aduḥkhāsukhavedanīyamapyastīti | iṣṭavipāka ca kuśalamityasya
virodhaḥ | na hi kevalamiṣṭavipākaṁ kuśalamiṣṭāniṣṭaviparītavipākama kuśalamastīti |
bāhulika eṣa nirdeśa iti | bāhulyenaiva nirdiṣṭamityarthaḥ | sukhavedya śubhaṁ dhyānādātṛtīyāditi
| iṣṭavipāka ca kuśalamiti |katha punaravedanāsvabhāvamiti | sukhamanubhūyate | na
kametyevamabhisamīkṣya pṛcchati | sukhavedanāhita sukhavedanīyamiti sukhavedanotpattyanukūla
mityarthaḥ | sukho'sya vedanīya iti veti sukho'sya vipāko'nubhavanīya ityarthaḥ | snānīyakaṣāyavaditi
| yathā yena snāti sa snānīyaḥ kaṣāyaḥ | evaṁ yena sukha vipākaṁ vedayate
tat karma vedanīyam | sukhasya vipākasya vedanīya karma sukhavedanīyam | karaṇe'pi kṛtyavidhānāt
| etat evaṁ duḥkhavedanīyamiti | duḥkhavedanāhita duḥkhavedanīyamiti vistareṇa pūrvavad
yojyam | evamaduḥkhāsukhavedanīyamiti |svabhāvavedanīyateti | svabhāvavedanā'nubhavalakṣaṇena
vedanīyasvabhāvaḥ | evaṁ yāvat sammukhobhāvena vedanīyateti yojyam | sukhavedanīyaḥ
sparśa iti sukhavedanāhitaṁ sukhaṁ vedanīyamasminniti sukhavedanīyaḥ sparśaḥ | ālambanavedanīyateti
| vedanīyā viṣayāḥ | ālambanīyā ityarthaḥ | rūpapratisaṁvedī no tu rūparāgapratisaṁvedīti
| rūpa pratyanubhavati | no tu rūparāga pratyanubhavatītyarthaḥ | athavā no tu
sa rūpa rāgeṇa pratyanubhavatyālambata iti | dṛṣṭadharmavedanīyamiti | dṛṣṭe janmani vedanīyaṁ
vipākalakṣaṇamasyeti dṛṣṭadharmavedanīyaṁ karmeti vistaraḥ | yasmin samaya iti vistaraḥ
| yasmin samaye sukhāṁ vedanāṁ vedayate anubhavati | dve asya vedanā duḥkhā aduḥkhāsukhā
ca tasmin samaye | nirūddhe bhavata iti |[ niyatāniyataṁ tacca niyataṁ trividhaṁ punaḥ
|dṛṣṭadharmādivedyatvāt pañcadhākarma kecana | | 50 | | ]ārambhavaśāditi | dṛṣṭa eva janmani
vipākārambhādityarthaḥ | tannāmavyavasthānamiti | dṛṣṭadharmavedanīyamityevaṁnāmavyavasthānamityarthaḥ
| asti hīti vistaraḥ | sannikṛṣtafalasya karmaṇaḥ suvarcalā dṛśṭāntaḥ | viprakṛṣṭafalasya
yavagodhamādayaḥ |dārṣṭāntikāḥ sautrāntikāḥ | teṣāmeva prathamadvitīye koṭyau
varṇayatāṁ karmāṣṭavidham | dṛṣṭadharmavedanīyaṁ niyatamaniyata ca vipāka prati | evaṁ
yāvadaniyatavedanīyamiti | upapadyavedanīyaṁ niyatamaniyataṁ ca vipākaṁ prati | aparaparyāyavedanīyamapi
niyatamaniyatañca | aniyatavedanīyamapi yo dṛṣtadharmādyaniyatavedanīya tanniyatamaniyatañca
| ityaṣṭavidham |[ catuṣkoṭikamityanye nikāyākṣepaṇaṁ tribhiḥ |sarvatra
caturākṣepaḥ śubhasya narake tridhā | | 51 | |yadviraktaḥ sthiro bālastatra notpadyavedyakṛt
|nānyavedyakṛdapyāryaḥ kāmāgrevāsthiro'pi na | | 52 | | ]caturvidhaṁ karmākṣipediti |
dṛṣṭadharmādivedanīyaṁ caturvidhaṁ karmākṣipedityarthaḥ | kathamityāha | syāt triṣu prāṇātipātādattādānamṛṣāvādeṣu
paraṁ prayojya kāmamithyācāre svayamātmanā prayuktaḥ | teṣāṁ karmaṇāṁ
yugapatparisamāptau | ekaṁ dṛṣtadharmavedanīyamaparamupapadyavedanīyamapara cāparaparyāyavedanīyamanyaccāniyatavedanīyamiti
|kuśalānāmakuśalānāṁ ca yathāsambhavamiti | yatrākuślasya
sambhavaḥ kāmadhātāveva nānyatra | sarvāsu gatiṣvityasyotsargasyāyamapavādaḥ śubhasya
narake trividheti | tridhaivetyavadhāraṇam | narakeṣu kuśalasya karmaṇaḥ trividhasyaivākṣepo
na caturvidhasya | dṛṣṭadharmavedanīya sthāpayitvā | atra narakeṣviṣṭavipākābhāvāt
| śubhagrahaṇamaśubhanirāsārtham | akuśalasya hi caturvidhasyāpi narakeṣvākṣepaḥ sambhavati
|yadviraktaḥ sthiro bāla iti | yato viraktaḥ yadviraktaḥ iti samāsaḥ | sthiragrahaṇa parihāṇadharmaṇo
nirāsārtham | tasya hi tasyāṁ bhūmau upapadyavedanīya karma sambhavati | bālagrahaṇamāryanivṛttyartham
| āryasya hi tatropapadyavedanīyamaparaparyāyavedanīya ca na sambhavati
anāgāmitvāt |nānyavedyakṛdapīti nāparaparyāyavedanīyakṛdapi | nopapadyavedanīyakṛdapītyarthaḥ
| tatra yukti darśayannāha | na hyasau bhavyaḥ punarādhastīṁ bhūmimāyātumiti
| na hyasāvāryo'parihāṇadharmā yato vītarāgastata ādhastīmadhastādbhavāṁ bhūmimāyātu bhavyaḥ
| parihāṇadharmā tu bhavyaḥ | tad yathā | yo bhavāgralābhī parihāṇadharmā yaḥ parihāya
rūpadhātāvupapadyeta | tasyopapadyavedanīyamaparaparyāyavedanīya cāpi sambhavati yathokta
mudāyisūtre | aniyata kuryāditi aniyatavedanīyamaparihāṇadharmāpyāryo dṛṣṭadharmavedanīya
ca yatropapannastatra kuryāt | kāmadhātorbhavāgrādvā vītarāga iti | kāmavtarāgo'nāgāmī | bhavāgravītarāgo'rhan
| tayoriti kāmadhātubhavāgrayoḥ | paścāt pravedayiṣyāma iti | mriyate
na falabhraṣṭa ityādi |[ dvāviṁśatividhaṁ kāmeṣvākṣipatyantarābhavaḥ |dṛṣṭarmafalaṁ tacca
nikāyo hyeka eva saḥ | | 53 | | ]antarābhavavedanīya ca | kim | niyatamaniyata ceti | yanniyatamekādasavidhamuktam
| dṛṣṭarmavedanīyaṁ yattaditi | kalalavedanīyaṁ niyata yāvadantarābhavavedanīya
niyatamiti | yāśca tadanvayā daśāvasthā iti | antarābhavapūrvikā ityarthaḥ
| ata evānyadantarābhavavedanīyaṁ karma noktamiti | caturvidha karma | dṛṣṭadharmavedanīyamupapadyavedanīyam
aparaparyāyavedanīyamaniyatavedanīya ceti atra noktamupapadyavedanīyenaiva
tasyāntarā bhavasyākṣepāt |[ tīvrakleśaprasādena mātṛghnena ca yatkṛtam |guṇakṣetre ca
niyataṁ tat pitrorghātakaṁ ca yat | | 54 | | ]niyatāniyata karmetyuktamato bravīti | kīdṛśaṁ
punaḥ karma niyatamiti vistaraḥ | falasamāpattivsiheṣaprāpta iti | darśanamārgafalaprāptorhattvafalaprāptaśca
falaviśeṣaprāpta iṣyate | viśeṣagrahaṇamanāsravamārgaprāpyafalagrahaṇārtham
| samāpattiviśeṣaprāpto nirodhāraṇā maitrīsamāpattilābhī | atrāpi viśeṣagrahaṇa
tadanyalaukikasamāpattiviśeṣaṇārtham | yathā tathā ceti | yadi puṇyabuddhayā yadi dveṣādinā
| yo'pi hi pārasikaḥ puṇyabuddhayā mātara mārayati pitara vā | tadakuśalamānantaryaṁ karma
niyata sampadyate | nānyaditi | yadato viparīta mandakleśaprasādakṛtamityādi |[ dṛṣṭadharmafalaṁ
karma kṣetrāśayaviśeṣataḥ |tadbhūmyatyantavairāgyād vipāke niyataṁ hi yat | | 55
| | ]saṅghastrīvādasamudācārāditi | bhikṣuṇā kila kenacidvavahāraparājitena saṅghaḥ striyo
yūyamiti samudācaritaḥ | tasya dṛṣta eva dharme purūṣa vyañjanamantarhitam | strīvyañjanañca
prādurbhūtamiti | tadidaṁ kṣetraviśeṣād dṛṣṭadharmavedanīya bhavati | āśayaviśeṣāditi
| śaṇṭhena gavāmapustvaṁ kariṣyamāṇāmabhivīkṣya mamedṛśamapustve duḥkhamiti tīvreṇāśayena
teṣāṁ gavāmapustvaṁ pratimokṣitam | tasya dṛṣta eva dharme purūṣendriya prādurbhūtam | idamāśayaviśeṣāddaṣṭadharmavedanīyaṁ
karma saṁvṛttam |tad bhūmyatyantavairāgyāditi | tato bhūmeratyantavairāgyāttadadṛṣṭadharmadanīyamapi
karma dṛṣṭadharmavedanīya sampadyate | yathānāgāmyarhatāmavītarāgāvasthākṛtam
| punaradharabhūmyanāgamanādanupādāya ca parinirvāṇāt |
na tvavasthāyāmiti | yadaniyataṁ dṛṣṭadharmādyavasthāsu | na cāniyataṁ vipāke | niyatatvāt
| tadeva dṛṣṭadharmavedanīyaṁ bhavati | ata evāha | yat punaravasthāntare dṛṣṭadharmādike
niyatam | tasya tatraivāvasthāntare vipākaḥ | tadvato'tyantavairāgyāsambhavāditi | evamavasthāntaraniyatavipākena
karmaṇā tadvat pudgalasyātyanta tasyā bhūmervairāgyāsambhavādityarthaḥ
|[ ye nirodhāraṇāmaitrīdarśanārhatfalotthitāḥ |teṣu kārāpakārasya falaṁ sadyo'nubhūyate
| | 56 | | ]kṣetraviśeṣādityuktamataḥ pṛcchati | kīdṛśaṁ punaḥ kṣetramiti | araṇā vyutthitasyeti
vistaraḥ | apramāṇeṣu sattveṣu araṇā hito'dhyāśayo'bhiprāyaḥ | tenānugatā | atyudagreṇa
tīkṣṇena | apramāṇena puṇyena paribhāvanānugatā santatirvartate | araṇāmuttaratra
vakṣyati | araṇāpraṇidhijñānamityatra | maitrīvyutthitasyeti vistaraḥ | apramāṇeṣu sattveṣu
sukhamutpadyatāmityāśayaḥ | tenānugatā atyudagreti pūrvavacca | pratyagrāśrayapari vṛttinirmaleti
| pratyagrā'bhinavā | aciravyutthitatvāt | pratyagrāśrayasya śīrasya parivṛttvā
nirmalā santatiḥ | eteṣu pudgaleṣu kṛtānāṁ kārāpakārāṇāmupakārāpakārāṇāṁ kuśalākuśalānām
| falaṁ dṛṣṭa eva dharme ihaiva janmani prāpyata iti | sadyo'rtha darśayati | sadya iveti
kṛtvā | śeṣasya tviti vistaraḥ | śeṣo bhāvanāmārgaḥ sakṛdāgāmyanāgāmifalaprāpakaḥ | aparipūrṇaḥ
svabhāvaḥ fala vā asyetyaparipūrṇaḥ svabhāvafalaḥ | tasya bhāvaḥ | tasmāt | aparipūrṇasvabhāvafalatvāt
| kā punastasya paripūrṇasvabhāvatā paripūrṇafalatā ca | aśaikṣatva paripūrṇasvabhāvatā
| sa hi mārgo'śaikṣasvabhāvaśca yenārhattva prāpyate | paripūrṇafalatāpyarhattvāprāptiḥ
| sa hi falamārgastribhiḥ falaiḥ falavāniti | athavā kṣayajñānaṁ saṁgṛhīto
mārgaḥ paripūrṇasvabhāvafalaḥ | paripūrṇasvabhāvo yasmādaśaikṣamārgaḥ | paripūrṇafalo niravaśeṣafalatvāt
| tadvatthitānāmiti | śeṣabhāvanāmārgavyutthitānām | na te tadvuyatthitāstathā
puṇyakṣetraṁ bhavanti | yathārhattvavyutthitāḥ | prāgeva laukikamārgavyutthitāḥ | bhāvanāprahātavyānāṁ
hi kleśānāṁ sāvaśeṣaniravaśeṣaprahāṇādayaṁ viśeṣa ukta ityavagantavyam |[
kuśalasyāvitarkasya karmaṇo vedanā matā |vipākaścaitasikyeva kāyikyevāśubhasya tu | | 57
| | ]tasyā avaśya savitarka savicāratvāditi | savitarkavicārā hi pañcavijñānadhātava iti
niyamāt vitarkavicārayośca dhyānāntarādisvabhāvāt | na ca vitarkasya karmaṇaḥ savitarkavicāro'dharabhūmiko
vipāko yujyata iti | tasya hi duḥkhā vedanā vipāka iti vistaraḥ | tasyākuśalasya
duḥkhā vedanā vipāka iṣyate | tasyāniṣṭafalatvācca | caitasikī ca duḥkhā vedanā daurmanasyaṁ
nānyadasti | na ca daurmanasyaṁ vipāka iti vyākhyāta metaditi | indriyanirdeśe
vipāko jīvita dvedhā dvādaśāntyā'ṣṭakādṛte daurmanasyācceti |[ cittakṣepo manaścitte sa ca
karmavipākajaḥ |bhayopaghātavaiṣamyaśokaiścākurūkāminām | | 58 | | ]daurmanasya na vipāka
ityetadamṛṣyannāha | yattarhīti vistaraḥ | yadi daurmanasyaṁ na vipākaḥ | yattarhi sattvānāṁ
cittakṣepo bhavati | katamasminnasau citte bhavati kena vā kāraṇeneti tasyāyamabhiprāyaḥ
| cittakṣepo na pañcasu vijñānakāyeṣu | teṣāmavikalpakatvāt | sa cākuśalahetuko'niṣṭatvādityato
vipākena daurmanasyena bhavitavyamiti | avikalpakatvāditi  | abhinirūpaṇānusmaraṇavikalpābhyāmavikalpakatvāt
pañcānāṁ vijñānakāyānām | cittakṣepasya cāsadvikalpa lakṣaṇatvāt
| agni vā dāveṣūtsṛjantīti | dāvastṛṇādigahanānvito deśaviśeṣaḥ | anyena vā kenaciditi
| aniṣṭavedanādinā | vāsiṣṭhīprabhṛtīnāmiti |bhagavān mithilikāyāṁ viharati sma mithilāmravaṇe
| tena khalu punaḥ samayena vaśiṣṭasagotrāyā brāhyaṇyāḥ ṣṭputrāḥ kālagatāḥ | sā teṣāṁ
kālakriyayā nagnonmattā kṣiptacittā tena tenānuhiṇḍantī yena mithilāmravaṇaṁ tenopasaṁkrāntā
| tena khalu punaḥ samayena bhagavānanekaśatāyā bhikṣuparṣadaḥ purastānniṣaṇṇo dharma
deśayati sma  | adrākṣīdvasiṣṭhasagotrā brahyaṇī bhagavanta dūrādeva | dṛṣṭvā ca punarjehrīyamāṇarūpā
utkuṭakā'sthāt | smṛti ca labdhavatī | adrākṣīdbhagavān vasiṣṭhagotrāṁ brāhyaṇīṁ
dūrādeva | dṛṣṭvā ca punarāyuṣmantamānandamāmantrayate sma | anuprayacchānanda vasiśṭhasagotrāyai
brāhyaṇyai uttarāsaṅgam | dharmamasyai deśayiṣyāmi | āyuṣmān ānando vasiṣṭhasagotrāyai
brahyaṇyai uttarāsaṅgamadāt | atha vasiṣṭhasagotrā brāhyaṇī uttarāsaṅga prāvṛtya yena
bhagavāṁstenopasaṁkrāntā | upasaṁkramya bhagavataḥ pādau śirasā vanditvā ekānte niṣaṇṇā
| ekāntaniṣaṇṇāṁ vasiṣṭhasagotrāṁ brahyaṇīṁ dharmyayā kathayā sandarśayati samādāpayati
samuttejayati saṁpraharṣayati ityevamādi | vistaragranthamayāt sarvasūtraṁ na likhitam | ayaṁ
tatrārthaḥ | bhagavāstasyai dānakathādi kṛtvā catvāryāryasatyāni deśitavān yāvattayā srota
āpattifalamadhigatam adhigamya ca bhagavato'ntikāt prakrāntā | tasyā apareṇa samayena
saptamaḥ putraḥ kālagataḥ | sā tatkālakriyayā na śocati | tāmaśocantīṁ svabhartābravīt  |
tva pūrva pūtramaraṇena paritaptā'si | idānīṁ nāsi paritaptā | nūna te putrāstvayā bhakṣitā
yato na paritapyasa iti | sā taṁ pratyuvācaputrapautrasahasrāṇi jñātisaṁghaśatāni ca |dīrghe'dhvani
mayā brahyan khāditāni tathā tvayā | |putrapautrasahasrāṇāṁ parimāṇa na vidyate
|anyonyaṁ khādyamānānāṁ tāsu tāsūpapattiṣu | |kaḥ śocet paritapyeta parideveta vā punaḥ
|jñātvā niḥsaraṇa loke jāteśca maraṇasya ca | |sāhaṁ niḥsaraṇaṁ jñātvā jāteśca maraṇasya
ca |na śocāmi na tapyāmi kṛte buddhasya śāsane | | ityevamādi | kathaṁ na caitasikī vedanā
vipākaḥ prāpnoti | tasyākuśalasya karmaṇa iti vākyaśeṣaḥ | mahābhūtānāṁ prakopo vipāka iti
| vipaktirvipākaḥ | tasmājjātamato vipākaja cittam | ata eva sa ca karmavipākaja ityuktam
| na tūktam | sa ca karmaja iti | evaṁ cedamiti vistaraḥ | yasmāt karmajena yāvadbhaṣtasmṛtikaṁ
cittaṁ vartate tasmādida catuṣkoṭikaṁ yujyata iti | ubhaya kṣiptacittasya kliṣṭacittamityeva
tatrodāharaṇam | na hi kliṣṭa citta vipāko yujyate | vipāko'vyākṛto dharma iti
vacanāt | abhinunnā abhipīḍitāḥ | hā cittaparidevakaścātra nāraka ihodāhāryaḥ | kṣiptacittā
nārakā bhavantīti | anyatra buddhāditi | mahāpuṇyasambhāratvānna buddhasya | tadvadbhūtavaiṣamyeṇāpi
citta kṣipyate | na karmaṇeti | kim | āryāṇāṁ kṣipyate cittam anyatra bhūtavaiṣamyādeva
| kiṁ kāraṇamityāha | niyatasya karmaṇaḥ pūrva pṛthagjanāvasthāyāmeva vipākāt |
aniyatasyāvipākādāryāvasthāyām | ata eva caitadaniyatamityucyate | pañcabhayasamatikramāditi
| pañca bhayāni | ājīvikābhayamaśrlokabhayaṁ parṣacchāradyabhayaṁ maraṇabhayaṁ durgatibhayañca
| tatrāśrlokabhayamakīrtibhayam | parṣacchāradyabhayaṁ sabhāyāṁ sāṅkacityam | aprāsādikasyeti
| aprasādanīyasya karmaṇaḥ | dharmatā abhijñatvāditi | sarva sāsravaṁ duḥkham
| sarve saṁskārā anityāḥ | sarve dharmā anātmāna iti | dharma svabhāvābhijñatvāt |[ vaṅkadoṣakaṣāyoktiḥ
śāṭhayadveṣajarāgaje |kṛṣṇaśuklādibhedena punaḥ karma caturvidham | | 59 |
|aśubha rūpakāmāptaṁ śubhaṁ caiva yathākramam |kṛṣṇāśuklobhayaṁ karma tatkṣayāya nirāsravam
| | 60 | | ]kuṭilānvayatvāditi | kuṭilahetukatvāt | sādhyaṁ hi kauṭilyam | rañjanānvayatvāditi
| yathā kaṣāyo rañjanahetustathā rāgo'pītyatastatsādharmyādevamuktam |kāmāptamityanena
śubhaṁ viśiṣyate | nāśubham | tasyāvaśyaṁ kāmāptatvāt | ārūpyāptaṁ kasmānnocyata iti |
tadapi hyakuśalena na vyatibhidyate | na vyatimiśrayata ityarthaḥ | yatra kileti vistaraḥ
| kilaśabdaḥ paramate | yatra kilāntarābhavikaḥ antarābhave bhavo vipākaḥ | evamaupapattibhaviko'pi
| trividhasya ca kāyavāḍanaskarmaṇo vipāko dhyānasaṁvarasaṁgṛhītayoḥ kāyavākkarmaṇoḥ
dvitīyādiṣvapi dhyāneṣu sadbhāvādasti | tatraivoktaṁ śuklaṁ śuklavipākamiti | tadapi
tūktaṁ sūtrāntara iti | tadapyārūpyāptam | asti karma śuklaṁ śuklavipākam | tad yathā prathame
dhyāne | eva yāvad bhavāgra iti | anena svābhiprāya darśayati | yena kila śabda prayuktavān
| saṁtānata etadvavasthāpitamiti | ekasmin santāne kuśalaṁ cākuśalaṁ ca samudācaratīti
kṛtvā kuśalamakuśalena vyavakīryate | anyonyavirodhāditi kuśalamakuśalena virūdhyate
akuśalañca kuśaleneti | dvirūpatā na yujyate |nāvaśyamakuśalaṁ kuśalena vyavakīryata iti vistaraḥ
| vyavakīryate na tvavaśyam | yasmāt kāmadhātau pratipakṣabhūtasya samādherabhāvadākuśalasya
balavattvam | ata eva ca kuśalasya durbalatvam | tathāhi kāmadhātau mithyādṛṣṭyā
kuśalamūlasamucchedo bhavati | na tu samyagdṛṣṭyā mithyādṛṣṭisamucchedo bhavati |ābhiprāyiko
hyeṣo'śuklaśabda iti | vipākaśuklatābhāvādaśuklaṁ na tu naiva śuklamityarthaḥ | api ca
yacchuklamuktaṁ tanna bhavatītyaśuklam | mahatyāṁ śūnyatāyāmiti || mahāśūnyatārthasūtre
| anivṛtāvyākṛtāśca śuklāḥ | akliṣṭatvāt | avipākaṁ dhātvapatitatvāditi | anāsravā dhamrāḥ
na dhātupatitāḥ | dhātupatitaśca vipāka ityato'nāsravaṁ karmāvipākam | kasmādityāha | pravṛttivirodhata
iti | anāsravaṁ hi karma dhātupatitānāṁ dharmāṇāṁ pravṛtti virūṇaddhi | na
tu janayatītyavipākam |[ dharmakṣāntiṣu vairāgye cānantaryapathāṣṭake |yā cetanā dvādaśadhā
karma kṛṣṇakṣayāya tata | | 61 | |navame cetanā yā sā kṛṣṇāśuklakṣayāya ca |śuklasya dhyānavairāgyeṣvantyānantaryamārgajā
| | 62 | |anye narakavedyānyakāmavedya dvayaṁ viduḥ |dṛggheyaṁ
kṛṣṇamanye'nyatkṛṣṇaśuklantu kāmajam | | 63 | | ]karma karmakṣayāyeti dviḥ karmagrahaṇa
yattat karmāstītyapadiṣṭam | tat karma sat saṁvidyamānamapracyutasvabhāvam | karmakṣayāya
saṁvarttata ityasya caturthasya karmaṇī dyotanārtham | athavā vīpsāprayoga eṣaḥ | karmaṇaḥ
karmaṇaḥ kṣayāya saṁvartata ityarthaḥ | catasṛṣviti vistaraḥ | dharmakṣāntigrahaṇa kāmavairāgye
cānantaryamārgrahaṇa kāmāvacarasya kṛṣṇasya karmaṇaḥ prahāṇamārgatvāt | anāsravamārgasyaivehādhikṛtatvāllaukikā
ānantaryamārgāstatprahāṇabhūtā api na gṛhyante |śuklasya
dhyānavairāgyeṣviti | kuśalasyaivetyavadhāryate | tatra kṛṣṇābhāvāt | kliṣṭasaṁskāraprahāṇamaṣṭābhiḥ
| navamena tu kuśalasyāpi |na hi tasya svabhāvaprahāṇamiti prāpticchedaprahāṇam
| prahīnasyāpi kuśalasya saṁmukhībhāvāt | tadālambanakleśaprahāṇāditi | tadālambanasya kleśasya
prahāṇāttasya kuśalasya prahāṇa bhavati | tadālambanakleśaprahāṇaṁ ca navamasya tadālambananarakavedanīyakleśaprakārasya
prahāṇe sati bhavatīti | navamānantaryamārgacetanaiva
kṛṣṇaśuklasya karmaṇaḥ kṣayāya bhavati | tadāhi navamasya kleśaprakārasya prāpticchede
visaṁyogaprāptorūtpadyate | tasya ca kṛṣṇaśuklasya karmaṇo'nyasyāpi cānivṛtāvyākṛtasya sāsravasya
dharmasya visaṁyogaprāptirūtpadyate iti varṇayanti | evaṁ caturdhyānavairāgyeṣvapi
vaktavyam |tena tadvedanīyamiti | tena narakagati naiyamyakāraṇena | tadvedanīyaṁ narakavedanīyamityarthaḥ
| ato'nyatreti vistaraḥ | tato narakagateranyatra kāmadhātau manuṣyādigatāvakuśalasya
kuśalasya ca karmaṇo vipākastena gatinaiyamyakāraṇena | tadanyakāmadhātuvedanīyamubhayamapyaviśeṣya
miśrīkṛtya kṛṣṇaśuklamityuktam | na punarevaṁ grahītavyam | kuśalamapi
kṛṣṇa śuklamevamakuśalamapīti |kuśalenāmiśratvāditi na hi kuśalaṁ darśanaprahātavyamasti
| na dṛṣṭiheyamakliṣṭamiti niyamādatra codyate | kāmāvacaraṁ dṛggheyaṁ kṛṣṇamiti viśeṣyaṁ
vaktavyam | itarathā hi rūpyārūpyāvacarasyāpi darśanaheyasya kṛṣṇavipākatvavacanaprasaṅga
iti | na vaktavyamanyat kṛṣnaśuklaṁ tu kāmajamiti | kāmajamityasyobhayaviśeṣaṇatvāt |
kāmajaṁ dṛggheyaṁ kṛṣṇam | kāmajamanyat kṛṣnaśuklamiti | taddhīti vistaraḥ | taddhi kāmāvacaraṁ
bhāvanāprahātavyam | kuśalaṁ cākuśalaṁ ca sambhavati | tanmiśrīkṛtyobhayamapi kṛṣṇaśuklamityuktam
| na punaḥ pratyekam |[ aśaikṣa kāyavākkarma manaścaiva yathākramam |maunatrayaṁ
tridhā śaucaṁ sarva sucaritatrayam | | 64 | | ]trīṇi mauneyānīti | munitā vā munikarma
vā mauneyaṁ kāpeyavat  | maunatrayamiti | muneridaṁ maunam | aśaikṣa iti vistaraḥ | aśaikṣa
kāyakarmāvijñaptisvabhāvaṁ kāyamaunam | evaṁ vāḍyaunam | atha kasmādavijñaptireva gṛhyate
na punarvijñaptirapi | vijñapteḥ sāsravatvenāśaikṣatvāsaṁbhavāt | mana eva manomaunamiti
| svārthe vṛddhividhānāt | cittaṁ hi paramārthamuniriti | sarvakleśajalpoparateriti kāraṇaṁ
vakṣyate | tat kila kāyavākkarmabhyāmaśaikṣābhyāmanumīyate aśaikṣamiti | katha tathāgato'numātavyaḥ
| praśāntena kāyakarmaṇā praśāntena vākkarmaṇeti sūtre vacanāt | kilaśabdena
vaibhāṣikamataṁ dyotayitvācāryaḥ svamatamāha | api khalviti vistaraḥ | cittāvijñaptya bhāvāditi
| yasmāccittasyāvijñaptirnāstyato na manaskarmaviratisvabhāvam  | viramārthena ca
maunamiti | viramo viratiḥ | sarvākuśalaviramārthena maunamityabhiprāyaḥ | ato mana eva sarvākuśalebhyo
virataṁ maunamityucyate | sarvakleśajalpoparateriti vitathālambanajalpanāt kleśājalpā
ityucyate | te cārhata uparatā ityarhan paramārthamuniḥ | śauceyānīti | śucibhāvaḥ
| śauceyaṁ śaucamityarthaḥ | sarvagrahaṇaṁ sāsravānāsravasucaritaparigrahārtham | tāvatkālamatyantaṁ
ceti tāvatkālaṁ duścaritamalāpakarṣakaṁ sāsraveṇa sucaritatrayeṇa | atyantamanāsraveṇa
| taddhi bhikṣavaḥ prahīṇaṁ yadāryayā prajñayeti sūtrāt | mithyāmaunaśaucādhimuktānāṁ
vivecanārthamiti | tūṣṇīmbhāvamātreṇa śuddhidarśino mithyāmaunādhimuktāḥ | kāyamalāpakarṣaṇamātreṇa
śuddhidarśino mithyāśaucādhimuktāḥ | teṣāṁ vivecana tato darśanāt pracyāvanam
| tadarthametānīti |[ aśubhaṁ kāyakarmādi mata duścarita trayam |akarmāpi tvabhidhyādi
manoduścaritaṁ tridhā | | 65 | | ]saṁcetanīyasūtre vacanāditi | sañcetanīyaṁ karma kṛtvopacitya
narakeṣūpapadyate | kathaṁ ca bhikṣavaḥ sañcetanīyaṁ karma kṛtaṁ bhavatyupacitam |
iha bhikṣava ekatyaḥ sañcitya trividhaṁ kāyena karma karotyupacinoti caturvidhaṁ vācā trividhaṁ
manaseti vistareṇoktāha | katha bhikṣavastrividhaṁ manasā sañcetanīyaṁ karma kṛtaṁ
bhavatyupacitam | yathāpīhaikatyo'bhidhyālurbhavati vyāpannacitto yāvanmithyādṛṣṭiḥ | khalu
bhikṣava ihaikatyo bhavati viparītadarśīti vistaraḥ | na cānyadabhidhyādivyatirikta tatra
manaskarmoktamiti abhidhyādaya eva manaskarmeti | dārṣṭāntikāḥ sautrāntikaviśeṣā ityarthaḥ
|evaṁ tu sati karmakleśayoraikya syāditi | abhidhyāvyāpādamithyādṛṣṭayaḥ kleśāḥ | ta eva
karmeti | tadaikyaṁ syāt | naitadasti | kaścit kleśo'pi karma syāt iti | cetanā karma cetayitvā
ceti vacanāt | yadyevaṁ sañcetanīyaṁ sūtraṁ kathaṁ nīyata ityāha | sūtre tviti vistaraḥ
| sūtre tu cetanāyāstanmukhenābhidhyādimukhena pravṛttestairabhidhyādibhistāṁ cetanāṁ
darśayati | abhidhyāluḥ khalu bhikṣavo bhavatīti vistareṇa | anyathā cetanāmataṁ bhikṣavaḥ
karma vadāmi cetayitvā cetyetadvirūdhyate | karmakleśayoścaikye abhidharmavirodhaḥ syāt
| parānugrahopaghātābhisandhyabhāva iti vistaraḥ | pareṣāmanugrahopaghātayorabhisandhyabhāve
katha samyagdṛṣṭimithyādṛṣṭayoryathākramaṁ kuśalākuśalatvamiti | ato brīvīti tanmūlatvāditi
| yasmāt parānugrahābhisandheḥ paropaghātābhisandheśca samyag dṛṣṭimithyādṛṣṭī mūla
kāraṇamityarthaḥ | atastayoḥ kuśalākuśalatvam |[ vipayayāt sucarita tadaudārikasaṁgrahāt |daśa
karmapathā uktā yathāyoga śubhāśubhāḥ | | 6 | | ]yathāyogamiti yathāsambhavam | kathamityāha
| kuśalāḥ sucaritebhyaḥ akuśalā duścaritebhyaśceti | kliṣṭaścānyo'pīti vadhabandhanādiḥ
| tasya nātyaudārikatvāditi | tasya prayogapṛṣṭhabhūtasya kliṣṭasyānyasyāpi anatyaudārikatvāt
| manoduścaritasya ca pradeśaścetanā | na saṁgṛhīteti vartate | madyādiviratidānejyādika
iti | prathamenādiśabdena tāḍanabandhanādiviratirgṛhyate | dvitīyenāpi snapanodvartanaviṣamahastapradānādirgṛhyate
| priyavacanā dika iti | ādiśabdena dharmadeśanādimārgakathanādirgṛhyate
| manaḥ sucaritasya cetanā na saṁgṛhīteti vartate |[ aśubhāḥ ṣaḍvijñaptirdvidhaikaste'pi
kurvataḥ |dvividhāḥ sapta kuśalā avijñaptiḥ samādhijā | | 67 | | ]ṣaḍvijñaptiriti
| ṣaḍvijñaptiravaśyam | na tvavijñaptireva ṣaḍityavadhāraṇam | maulavijñaptyabhāvāditi
yasmānmaulī karmapathasaṁgṛhītā vijñaptirnāsti | ājñāpanavijñaptistvasti prayogasaṁgṛhīteti
vaibhāṣikasiddhāntaḥ |dvidhaika iti | dvidhaivaika ityavadhāraṇārtha ārambhaḥ | tatkālamaraṇa
iti | vijñaptikālamaraṇe | kālāntaramaraṇe tvavijñaptireva bhavati | dvividhāḥ
saptakuśalā iti | dvividhā evetyavadhāraṇam | vijñaptyadhīna tvāt samādānaśīlasyeti | śīla
hi dvividha samādānaśīla prātimokṣasaṁvaro dharmatāśīlaṁ ca dhyānānāsravasaṁvarau | samādānaśīla
vijñaptyadhīnam | taddhi parasmadādīyate | dharmatāśīla tu na vijñaptyadhīna cittamātrādhīnatvāt
| ata evāha | avijñaptiḥ samādhijā iti |[ sāmantakāstu vijñaptiravijñaptirbhavenna
vā |viparyayeṇa pṛṣṭhāni prayogastu trimūlajaḥ | | 68 | | ]sāmantakāstu vijñaptiriti
| kāmāvacarakarmapathaprayogā avaśyaṁ vijñaptiḥ | na tvavaśyamavijñaptirityata evāha |
avijñaptirbhavenna veti | paryavasthāneneti | āhrīkyādinā | ghanaraseneti | ghanavegena |
tasyānudharma ceṣṭeteti | tasya karmapasthānudharmamanusadṛśaṁ karma | tad yathā mṛte'pi prāṇini
punaḥ prahāradāna koṣaṇaṁ māṁsacchedanam ityevamādi | dvau kuṣṇatīti śabdau | parasya
carmāpanayanamarthaḥ | pūrvasyārthāntaraṁ draṣṭavyam | falaparipūritaśceti | prayogasya
maulaḥ karmapathaḥ falaparipūriḥ | yo hi prayujyate maulaṁ karmapathaṁ na janayati tasya
prayogafalamasti na tu falaparipūriḥ | evamanyeṣvapīti yathā tāvadiha kaścit parasvaṁ harttukāmo
mañcāduttiṣṭhati śastraṁ gṛhṇāti paragṛhaṁ gacchati supto na vetyākarṇayati parasvaṁ
spṛśati yāvanna sthānāt pracyāvayati tāvat prayogaḥ | yasmiṁstu kṣaṇe sthānāt pracyāvayati
tatra yā vijñaptistatkṣaṇikā cāvijñaptirayaṁ maulaḥ karmapathaḥ | dvābhyāṁ hi kāraṇābhyāmadattādānāvadyena
spṛśyate | prayogataḥ falaparipūritaśca | tataḥ paramavijñaptikṣaṇāḥ pṛṣṭha
bhavanti | yāvattat parasva vibhajate vikīṇīte gopāyati anukīrtayati vā tāvadasya vijñaptikṣaṇā
api pṛśṭha bhavantīti | evamanyeṣvapi pañcasu yathāsambhava yojyam |maraṇabhavastha
iti | mṛta eva | na caiṣa siddhānta iti | samaṁ prāk ca mṛtasyāsti na maulo'nyāśrayodayāt
| iti siddhāntāt | tanna vaktavyam iti | vyaparopayatīti | viprakṛtāvasthāyāmayogāt
| eva tu vaktavya syāt | mṛte prāṇini yā vijñaptistatkṣaṇikā cāvijñaptirayaṁ maulaḥ karmapatha
iti | yaccāpīdamiti vistaraḥ | vaibhāṣikairasya śāstravākyasyaivamartho vyākhyātaḥ |
atra śāstre prayogaśabdena pṛṣṭhamuktamiti | prayoga iva prayogaḥ | prayogasadṛśī yā kriyetyarthaḥ
| asyārthasya virodhaḥ | kasmāt | maulasyaiva tadānīmanirūddhāt | mṛte prāṇini maulakarmapathavyavasthāpanādityatrābhiprāyaḥ
| vaibhāṣika āha | yathā na doṣastathāstīti |
katha ca na doṣa ityācāryaḥ | vaibhāṣikaḥ punarāha | maula evātra prayogaśabdenokta iti |
kutra | yo'ya praśnaḥ syāt prāṇī hataḥ prāṇātipātaścānirūddha ityatra | pṛṣṭha prayogaśabdenoktamiti
kimaya pakṣaḥ parityakta eva | sa ca na parityakta eva | ubhayamapi hi sambhavati
| yadi maraṇabhavānantarakṣaṇavartī prāṇī bhavati atra prayogaśabdena maula ukta itīṣyate
| tataḥ pareṇa tu pṛṣṭha iti | ācārya āha | vijñaptistarhi tadā kathaṁ maulaḥ karmapatho
bhavatīti | mṛte hi prāṇini vijñaptirakiñcit karī  | na hi tena vijñaptiprahāreṇa mṛtasya
māraṇa punarastīti manyamāno'ya pṛcchati | kasmādavijñapti na pṛcchati | yasmādasāvanidarśanatvādapratighatvācca
prahārākhyā na bhavati | kathaṁ ca na bhavitavyamiti vaibhāṣikeṇokte
| svābhiprāyamācāryo vivṛṇoti | asāmarthyāditi | prāṇini mṛte tayāḥ sāmarthya na dṛśyata
iti vaibhāṣika āha | avijñaptiridānīṁ katha bhavatyasati sāmarthye maulaḥ karmapatha iti
| yasmādevamavijñaptirasāmarthye'pi maulaḥ karmapatho bhavati | tasmāt prayogafalaparipūrikāle
maulakarmapathaparisamāptikāle prāṇino mṛta tvāvasthāyām | tadubhayaṁ vijñaptyavijñaptyākhyaṁ
karmapathaḥ syād yujyetetyarthaḥ |evamanyeṣvapi yathāyogaṁ yojyamiti | yathā parasva
hartukāmaḥ kāryasiddhaye parakīyaṁ hṛtvā tena paśunā bali kuryāt | dāreṣu cāsya vipratipadyeta
taireva tadapahārārtham | anṛta piśuna parūṣa sāṁtvabhedaiścāsya mitrabhedaṁ kuryāt
| yānyasya paritrāṇāya kalparen | abhidhyāṁ ca tat sve kuryāt | taddavyasvāmini ca vyāpāda
mithyādṛṣṭi bṛhayet | eva kāmamithyācārādiṣu yathāsambhava yojyam | eṣā dik |[ tadanantarāmbhūterabhidhyādyāstrimūlajāḥ
|kuśalāḥ saprayogāntā alobhadveṣamohajāḥ | | 69 ]nātra
sarveṣāṁ karmapathānāṁ lobhādibhirniṣṭheti | na ca sarveṣāṁ lobhena | kiṁ tarhi | keṣāñcideva
kāmamithyācāradīnām | nāpi sarveṣāṁ vyāpādena | kiṁ tarhi | keṣāṁcideva prāṇātipātādīnām
| evaṁ na sarveṣāṁ mohena | kiṁ tarhi | keṣāñcideva mithyādṛśṭyādīnāmeveti | tryambukāḥ
varatāḥ | ādiśabdena vyāghrādayaḥ | yaśca mithyādṛṣṭipravartita iti | nāsti paraloka iti
kṛtvā nirapekṣo hani | ayamapi mohajaḥ | anyalābhasatkārayaśo'rthamiti | anyalābhasyārthe
parasva harati | yathāśvahārikaḥ | satkārasya yaśaso vārtha harati | idamapi lobhamadattādānam
| yacca mithyādṛṣṭipravartita tadapi mohajamadattādānam | tatra mohaprādhānyāt | upaiti
mātaramabrahyacaryārthe | upasvasāra mupaitīti vartate | upasvasāra bhaginīmityarthaḥ
| upasagotrāmupaiti samānagotrāmityarthaḥ | upahāyajamānaḥ | ye cāhuriti vistaraḥ | udūkhalāditulyo
mātṛgrāmaḥ | yathodūkhalādayaḥ sādhāraṇā upabhogyā eva strījanaḥ | tasmānna doṣo'styabhigacchatāmiti
| mṛṣāvādādayo lobhajā dveṣajāśca purvavaditi | mṛṣāvādapaiśunyapārūṣyasaṁbhinnapralāpā
lobhajā anyalābhasatkārayaśo'rtha vā | ātmasuhṛtparitrāṇārtha vā | dveṣajā
vairaniryātanārtham | na ṭnarmayuktam | na parihāsayuktam | mithyādṛṣṭipravartita iti
| nāsti paraloka iti nirmaryādasya yo mṛṣāvādo'yaṁ mohajaḥ | paiśunyādayastu | paiśunyapārūṣyābaddhapralāpāḥ
| mṛṣāvādavat mohajāḥ | paiśunyādayastu | paiśunyapārūṣyābaddhapralāpāḥ
| mṛṣāvādavat mohajāḥ | yaśceti vistaraḥ | yaśca vedasāṁkhya vaiśeṣikādyasatpralāpa | sa
cāpi mohajaḥ saṁbhinnapralāpaḥ |tasya ceti kuśalacittasya | nānāvāsaṁ praviśatīti | maṇḍalaṁ
praviśatītyarthaḥ | nānāvāsā hi tasmin mahāsīmāmaṇḍale bhavanti | tṛtīye karmavācana iti
| jñapticaturthena karmaṇā śrāmaṇera upasaṁpādyate | tatra jñaptyā idaṁnāmānamupasaṁpādayet
saṅgha iti | liṅārtha ucyate | karmavācanena laṅrtha ucyate | imaṁ saṁgha upasampādayatīti
| tatra karmavācanaṁ trirūcyate | tṛtīyasya karmavācanasyāparisamāpteḥ prayogaḥ karmapathasyāvagantavyaḥ
| tasyāvasāne tu yā vijñaptistatkṣaṇikā vā'vijñaptirayaṁ maulaḥ karmapathaḥ
| tata ūrddhva yāvanniśrayā ārocyanta iti | catvāro niśrayāścīvarapiṇḍapāta śayyāsanaglānapratyayabhaiṣajyalakṣaṇā
yathoktena vidhinā tasyopasaṁpāditasyārocyante |tadadhiṣṭhāna
ca vijñapayati | niśrayā'dhiṣṭhāna ca vijñapti karotītyarthaḥ | avijñaptiśca yāvadanuvartate
| yāvat saṁvaro na tyajyata ityarthaḥ |[ vadhavyāpādapārūpyaniṣṭhā dveṣeṇa lobhataḥ
|parastrīgamanābhidhyādattādānasamāpanam | | 70 | |mithyādṛṣṭestu mohena śeṣāṇāṁ tribhiriṣyate
|sattvabhogāvadhiṣṭhāna nāmarūpaṁ ca nāma ca | | 71 | | ]idaṁ pṛṣṭham | vadhavyāpādapārūṣyaniṣṭhādveṣeṇeti
| dveṣeṇaivetyavadhāraṇam | parityāgaparūṣacittasammukhībāvādīti | parityāgacittasaṁmukhībhāvāt
prāṇātipātasya niṣṭhā dveṣeṇa | parūṣacittasaṁmukhībhāvāttu vyāpādapārūṣyayoḥ
|caturbhiḥ kāṇḍairūktā iti | caturbhirbhāgairūktāḥ | katham | vadhavyāpādapārūṣyaniṣṭhādveṣeṇa
ityekaḥ kāṇḍaḥ | lobhataḥ parastrīgamanābhidhyādattādānasamāpanamiti
dvitīyaḥ | mithyādṛṣṭestu moheneti tṛtīyaḥ | śeṣāṇāṁ tribhiriṣyata iti caturthaḥ kāṇḍaḥ |
bhogādhiṣṭhānā iti | viṣayādhiṣṭhānāḥ | nāmarūpādhiṣṭhāneti | pañcaskandhadhiṣṭhānetyarthaḥ
| nāma hi vedanādayaḥ skandhāḥ | rūpaṁ rūpaskandhaḥ | adhiṣṭhānam adhikaraṇaṁ viṣaya ityarthāntaram
| nāmakāyādhiṣṭhānā mṛṣāvādādayo vāṅnāmni pravartanta iti kṛtvā |samaṁ prāk ca
mṛtasyāsti na maulo'nyāśrayodayāt |senādeścaikakāryatvāt sarvakartṛvadasti saḥ | | 72 | |na
maula iti | pratiṣedhāt pṛṣṭhamapi na bhavatīti gamyate | maulapūrvatvāt pṛṣṭhasya | na
ca prāṇātipātāvadyena spṛśyata iti | na maulenetyabhiprāyaḥ | anyāśrayodayāditi | visabhāgāśrayodayādityarthaḥ
|arthato hi te'nyonyaṁ prayoktāra iti | na vācā te'nyonyaṁ prayoktāraḥ
| kiṁ tarhi | prāṇātipātakāraṇābhyupagamādarthata iti darśayati | ekakāryatvāt |[ prāṇātipātaḥ
saṁcintya parasyābhrāntimāraṇam |adattādānamanyasvasvīkriyā balacauryataḥ | | 73 |
| ]saṁjñāya parichidyetyarthaḥ | nānya bhramitveti | na bhrāntyā anyaṁ mārayatītyarthaḥ |
kṣaṇikeṣu skandheṣviti | svarasenaiva vinaśvarāṇāṁ skandhānāṁ kathamanyenaiṣāṁ nirodhaḥ kriyate
ityabhiprāyaḥ | prāṇo nāma vāyuḥ | kāyacittasaṁniśrito vartata iti | kathaṁ cittasaṁniśrito
vāyuḥ pravartate cittapratibaddhavṛttitvāt  | tathāhi nirodhāsaṁjñisamāpattisamāpannasya
mṛtasya ca na pravartate | śāstre'pyuktam | ya ime āśvāsapraśvāsāḥ  | kiṁ te kāyasanniśritā
vartanta iti vaktavyam | cittasaṁniśritā vartanta iti vaktavyam | naiva kāyacittasaṁniśritā
vartanta iti vaktavyam | kāyacittasanniśritā vartanta iti vaktavyam | āha | kāyacittasanniśritā
vartanta iti vaktavyamiti vistaraḥ | tamati pātayati iti | taṁ prāṇaṁ vināśayatītyarthaḥ
| utpannasya svarasanirodhādanāgatasyotpatti pratibadhan nirodhayatītyucyate
| yathā pradīpa nirodhayati | ghaṇṭāsvana vā | kṣaṇikamapi santam | kathaṁ ca sa nirodhayati
| anāgatasyotpattipratibandhāt | jīvitendriyaṁ vā prāṇa iti | cittaviprayuktasvabhāvamena
darśayati |kasya tajjīvitam | yastadabhāvānmṛta iti | yaḥ prāṇī jīvitasyābhāvānmṛto
bhavati sa bauddhānāṁ nāsti nairātmyavāditvāt | ata evaṁ pṛcchati | kasyeti ṣaṣṭhīm | pudgalavāde
pudgalapratiṣedhaprakaraṇe | asatyātmani kasyeyaṁ smṛtiḥ | kimathaiṣā ṣaṣṭhītyatra
pradeśe cintayiṣyāmi | āstāṁ tāvadetat sāmānyāsikamityabhiprāyaḥ | tasmāt sendriyaḥ kāyo
jīvatīti | sendriyasyaiva kāyasya tajjīvita nātmana iti darśayati | sa eva cānindriyo mṛta
iti |abuddhipūrvāditi vistaraḥ | asañcintyakṛtādapi prāṇātipātaṁ karturadharmo yathāgnisaṁsparśadabuddhipūrvādasañcintyakṛtāddāha
iti | nirgranthā nagnāṭakaḥ | teṣāṁ nirgranthānāmeva
vādinām abuddhipūrve'pi parastrīdrśana saṁsparśana eṣa prasaṅgaḥ | pāpaprasaṅga ityarthaḥ
| agnidṛṣṭāntāt | nirgranthaśiroluñcane vā nirgranthaśiraḥkeśotpāṭane ca | duḥkhotpādanabuddhayabhāve'pyadharma
prasaṅgaḥ | agnidāhavat | kaṣṭatapodeśane ca | nirgranthaśāsturadharmaprasaṅgo
buddhayanapekṣāyām | parasya duḥkhotpādanamadharmāya bhavatīti kṛtvā | tadvisūcikāmaraṇena
ca | nirgranthānāṁ visūcikayā ajīrṇena maraṇe | dāturannadāturadharmaprasaṅgaḥ
| annadānena maraṇakāraṇāt | abuddhipūrvo'pi hi prāṇivadhaḥ kāraṇamadharmasyeti | mātṛgarbhasthayośca
| māturgarbhasthasya cānyonyaduḥkhanimittatvāt adharmaprasaṅgaḥ | tata evāgnidṛṣṭāntāt
| vadhyasyāpi ca tatkriyāsambandhāt | prāṇātipātakriyāsambandhāt | adharmaprasaṅgaḥ
| vadhye hi sati prāṇātipātakriyā vadhakasya bhavati | agnisvāśrayadāhavat | agnirhi
na kevalamanyajanaṁ dahati | kiṁ tarhi | svāśrayamapi indhanaṁ dahatīti | tadvat | na
hi teṣāṁ cetanāviśeṣo'pekṣyate | kārayataśca pareṇa vadhādi adharmasyāprasaṅgaḥ | pareṇāgniṁ
sparśayataḥ sparśayitustenādāhavat | āgneyadharmābhyupagamāt | acetanānāṁ ca kāṣṭhādīnāṁ
kāṣṭhaloṣṭavaṁśādīnām | gṛhapāte tatrāntaḥsthitānāṁ prāṇināṁ vadhāt | pāpaprasaṅgaḥ | na
hi buddhiviśeṣaḥ pramāṇīkriyate | na vā dṛṣṭāntamātrādahetukāt | siddhirasyārthasyeti |anyatra
saṁjñāvibhramāditi | yadi devadattadravyaṁ harāmīti abhiprāyamāṇo yajñadattadravyaṁ
harati nādattādānamityabhiprāyaḥ |parinirvāṇakāle parigṛhītamiti | dātṛjanapuṇyānugrahārtham
| aparigrahe hi stūpe dānamafala syāt | pratigrāhakābhāvāt | parivartakaṁ mṛtasya bhikṣoḥ
cīvarādidravyam | kṛte karmaṇi jñaptikarmaṇi |[ agamyāgamanaṁ kāmamithyācāraścaturvidhaḥ
|anyasaṁjñoditaṁ vākyamarthābhijñe mṛṣāvacaḥ | | 74 | | ]garbhiṇīgamane garbhoparodhaḥ |
pāyayantī stanyopabhogāvasthaputrikā strī | abrahyacaryakaraṇe hi tasyāḥ stanyaṁ kṣīyate
| bālakasya vā puṣṭaye tat stanyaṁ na bhavatīti |prāṇātipātavaditi | yathā devadattaṁ mārayāmītyabhiprāyeṇa
yajña dattaṁ mārayato na prāṇātipāto bhavati | tadvat | ihānyasmin vastuni
prayogo'bhipretaḥ anyacca vastu paribhuktamiti | na syāt kāmamithyācāra ityapare |antato
rājña iti | yadyanyaḥ kaścidakṣitā nāsti | antataḥ sarvapaścādrājño'ntikāt sa kāmamithyācāraḥ
| tasya hi tanna marṣaṇīyamiti |[ cakṣuḥśrotramanovijñānānubhūtaṁ tribhiśca yat |taddṛṣṭaśrutavijñātamataṁ
coktaṁ yathākramam | 75 | | ]āhosvidabhijñātu samartha iti | yo'pi
hyarthamabhijñātuṁ samarthaḥ so'pyarthābhijña iti śakyate vaktum | arthamabhijānīta iti |
viprakṛtāvasthāyāmabhipretatvāt | manovijñānaviṣayatvādvākyārthasyeti | nāstyatra devadatto'sti
vetyucyamāne śabdaḥ śrotrā vijñāyate | tadanantarantu cakṣurādisamūho devadatto vākyārtho
vikalpena manovijñānena vijñāyate | tenāvijñaptireva maulaḥ karmapathaḥ syāt | vāgvijñapteḥ
śrotravijñānena saha nirodhāt | iṣyate ca vijñaptayavijñapti svabhāvo maulaḥ karmapatha
iti |mṛtakalpāni | ata eteṣu matākhyeti | nairūktaṁ vidhimālambya vaibhāṣikā vyācakṣate
| svendriyaiḥ prāptā matā ityācāryasaṅghabhadraḥ | vistareṇa yāvanmanasā dharmā iti |
ye tvayā ghrāṇena gandhā na ghrātāḥ jihvayā rasā nāsvāditāḥ kāyena spraṣṭavyāni na spṛṣṭāni
yāvat yai tvayā manasā dharmā na vijñātā iti | triṣu viṣayeṣu rūpaśabdadharmeṣu dṛṣṭaśrutavijñātāpadeśād
yathākramam | gandhādiṣu gandharasaspraṣṭavyeṣu matākhyā gamyate | te mataśabdenocyante
| evaṁ cāniṣyamāṇe gandhādiṣu matākhyetyaniṣyamāṇe | dṛṣṭādibhāvavāhyatvāt
| gandhādīnāmarūpalakṣaṇatvena dṛṣṭabhāvavāhyatvād aśabdadharmāyatanalakṣaṇatvena ca śrutavijñātabhāvavāhyatvāt
| gandhādiṣu vyavahāro na syāt | dṛṣṭa iti vā yāvadvijñāta iti vetyeṣā
yuktiḥ | teṣu matākhyeti | ācārya āha | sūtraṁ tāvaditi vistaraḥ | anyārthatvāditi yasmāt
sūtrasyānya evārthaḥ | sūtrārtha vravīti | atra ca tava ṣaḍvighe viṣaye rūpādau | caturṣu
dṛṣṭādivyavahāreṣu dṛṣṭa śruta mata vijñāta vyavahāreṣu | dṛṣṭādivyavahāramātraṁ bhaviṣyatīti
| rūpe dṛṣṭamiti vyavahāro bhaviṣyati | yāvadvijñātamiti | evaṁ śabdādiṣu atra ca te
mālakīmātardṛṣṭe viṣayaṣaṭke dṛṣṭamātraṁ bhaviṣyati | śrute viṣayaṣaṭke mate vijñāte viṣayaṣaṭke
evaṁ vijñātamātramityevaṁ tat sūtrapada vyākhyāyata ityabhiprāyaḥ | na hi priyā priyanimittādhyāropastava
bhaviṣyatīti sūtrārthaḥ | nanu ca yāni tvayā cakṣuṣā rūpāṇi na dṛṣṭānītyevoktāni
| na tu na śrutāni yāvanna vijñātānītyevoktāni | evaṁ śabdā na śrutā ityevoktāḥ
| na tu na dṛṣṭā yāvanna vijñātā ityuktāḥ | evaṁ yāvaddharmā na vijñātā ityevoktāḥ |
na tu na dṛṣṭā yāvanna spṛṣṭā iti | naiṣa doṣaḥ | udāharaṇarūpametaduktaṁ bhagavatā | yathāhi
rūpāṇi na dṛṣṭānītyuktāni tathā na śrutāni yāvanna vijñātānīti vaktavyāni | evaṁ śabdādiṣu
vaktavyam | tenaiva lakṣaṇamucyate | yat pañcabhirindrayairiti vistaraḥ | yat pañcabhirindriyaiḥ
pratyakṣaṁ rūpādi taddṛṣṭam | yat parata āgamitaṁ viṣayaṣaṭkamapi tacchatam |
yad yuktanumānato rūcitamabhipretaṁ tanmatam | yuktanumānamityavyabhicāryanumānam | tacca
ṣaḍiṣayagocaram | ṣaṣṭho'nyatra dṛṣṭāditi | ṣaṣṭho viṣayo dharmāḥ | sa dṛṣṭavyavahāra varjayitvā
tribhiḥ śrutādibhirvyavahārairvyavahriyate | ato nāsti gandhādiṣu vyavahārābhāvaprasaṅgaḥ
| tasmād yuktirapyeṣā na yuktirbhavati | yā vaibhāṣikairūktā | evaṁ cāniṣyamāṇa ityevamādikā
| yasmādanyathāpi gandhādiṣu vyavahāro bhavatīti |yat pratyakṣīkṛtaṁ cakṣuṣeti
| na pañcabhirindriyaiḥ | yacchotreṇa śruta parataścāgamitamiti ubhayamapyabhīṣṭam | pratyātmaṁ
pratisaṁveditam | sukhādyasamāhitena cittena | adhigatantu samāhitena | laukikenaiva
na lokottareṇa | laukikaṁ vyavahārādhikārāt | tadeva yogācāranayenāpi ṣaḍapyete viṣayāḥ pratyekaṁ
yathāsambhava dṛṣṭā iti vā vyavahriyante | śrutā matā vijñātā ityevetyato nāsti gandhādiṣu
vyavahārābhāvaprasaṅga iti |yaḥ kāyenānyatheti | kāyasaṁjñayā yo'rtha gamayati |
tasyāpi mṛṣāvādaḥ | parākrameta vyāyaccheta | vācā parākrameteti | vācā paraṁ marayedityarthaḥ
| iha tu prāṇātipātasya kāyikatvāt kāyikyevāvijñaptirmaula saṁgṛhītā | na vācikī | nāpyatra
kāyikī vijñaptiḥ syāt | kāyena parākrame teti atra mṛṣāvādasya vācikatvāt vācikyevāvijñaptirmaulasaṁgṛhītetyavagantavyam
| ubhayāvadyena veti | kāyavāgavadyena | ṛṣīṇāṁ manaḥ
pradoṣeṇa kāyāvadyena yogo bhavati | poṣadhanidarśanaṁ cātneti | vāgavadyena yogo bhavati
| bhikṣupoṣadhe hi kaccittha pariśuddhā iti vinayadhareṇānuśrāvite yadi kaścid bhikṣuḥ
satīmāpatti nāviṣkuryāt | tūṣṇīmbhāvenaivādhivāsayet sa mṛṣāvādī bhavediti | kathaṁ tayoḥ
karmapathaḥ sidhyatīti | kathaṁ tayorṛṣibhikṣoḥ kāyavāgbhyāmaparākramamāṇayoḥ prāṇatipāto
mṛṣāvādaśca yathākramaṁ karmapathaḥ sidhyatīti | kartavyo'tra yatnaḥ | vaibhāṣikaiḥ kartavyaḥ
samādhirityarthaḥ | atrācāryasaṁghabhadraḥ samādhimāha | ṛṣayo'rthata ājñāpayitāro bhavanti
teṣāṁ hi sattvaparityāgapravṛttaṁ pāpāśayamavetyāmanuṣyāstadabhiprasannāḥ kāyena parākramante
| yena teṣāmṛṣīṇāṁ karmapatha utpadyate | katham | paravijñaptyeti | avaśyaṁ tathāvidhasya
kāyavāgvikārā bhavanti | api ca śapanti te tathā | tatra cāvaśyaṁ kāyavāk ceṣṭayā
bhavitavyam | anye tvāhuḥ | na kāmadhātāvavaśyamavijñaptiḥ sarvaiva vijñaptayadhīnā bhavati
| falaprāptaiyava sahapañcakādīnāṁ prātimokṣasaṁvarotpatti sambhavāt | ityakuśalāpyevaṁjātīyā
kācidvijñaptimatareṇāpi syāt | pūrvavijñaptaṁ tairiti avaśyamitaratrāpi bhaviṣyati
| ṛṣīṇāṁ tāvaduktaṁ poṣadhamṛṣāvāde'pi | yadapariśuddhaḥ saṅghamadhyaṁ praviśati niṣīdati
svayamīryāpatha kalpayati | tatsaṁbaddhaṁ vā yatkiñcit bhāṣate | sāsya pūrvavijñaptiriti
|[ paiśunyaṁ kliṣṭacittasya vacanaṁ parabhedane |pārūṣyamapriyaṁ sarvaṁ kliṣṭasaṁbhinnalāpitā
| | 76 | |ato'nyatkliṣṭamityanye lapanāgītanāṭyavat |kuśāstravaccābhidhyā tu parasvaviṣamaspṛhā
| 77 | |vyāpādaḥ sattvavidveṣo nāstidṛṣṭiḥ śubhāśubhe |mithyādṛṣṭistrayo hyatra
panthānaḥ sapta karma ca | | 78 | |sarva kliṣṭaṁ vacanaṁ saṁbhinnapralāpa iti | mṛṣāvādādi
trayamapi | na kevalamanyakliṣṭam | saiva ca saṁbhinnapralāpiteti | yasya guṇasya hi bhāvād
dravye śabdaniveśastasya tadabhidhāne tvatalāviti | tatpratyayena kliṣṭavacanalakṣaṇaḥ
saṁbhinnapralāpa ucyate | tadyogena hi saṁbhinnapralāpayogena hi | sa pudgalaḥ saṁbhinnapralāpī
bhavati |mṛṣāvādāditrayāt yadanyakliṣṭaṁ vacanaṁ sa saṁbhinnapralāpa ityuktodāharaṇaṁ
darśayannāha | lapanāgītanāṭyavat kuśāstravacceti | lapanāṁ karotīti | lābha yaśa skāmatayā
sevābhidyotikāṁ vāca niścārayatītyarthaḥ | paridevasaṁgaṇikādikamiti | ādiśabdena paridevasaṁgaṇikābhyāṁ
yo'nyaḥ kliṣṭacittānāṁ kaścidālāpaḥ |āvāhavivāhādyabhilāpasadbhāvāditi
| āvāho dārikāyā dārakagṛhaganam | vivāho dārakasya dārikāgṛhāgamanam | āvāhaḥ praveśanakaḥ
| vivāhaḥ pariṇayanamityapare | ādiśabdena raktacittānāmālāpaḥ |viṣameṇānyāyeneti uddeśanirdeśarūpau
paryāyau | tathāhīti vistaraḥ | yasmāt pañcānāṁ nivaraṇānāmadhikāreṇa | kāmacchandaṁ
kāmatṛṣṇā svabhāvamadhikṛtyoktam | so'bhidhyāṁ loke prahāya vigatābhidhyena cetasā
bahulaṁ viharati | vyāpāda styānamiddhamauddhatyakaukṛtya vicikitsāṁ loke prahāya tīrṇakāṅkṣo
bhavati | tīrṇavicikitsaḥ | akathakathī kuśaleṣu dharmeṣu | sa pañcanivaraṇāni prahāyetyevamādi
| ato jñāyate sarvaiva kāmāvacarī tṛṣṇābhidhyeti |audārikaduścaritasaṁgrahāditi
| daśasvakuśaleṣu karmapatheṣu yadaudārikaṁ duścaritaṁ tat saṁgṛhītam | na sarvam evaṁ
kuśaleṣu | ato na sarvābhidhyā karmapathaḥ | kiṁ tarhi | yā parasve viṣamaspṛhā sā karmapatha
ityapareṣāmabhiprāyaḥ | mā bhūccakravartināmuttarakauravāṇāṁ cābhidhyā karmapatha iti
| na hi tatra kāmāvacarī tṛṣṇā nāsti | na ca tatrākuśalāḥ karmapathā iṣyante |saiṣā sākalyena
karmafalāryāpavādiketi | tathā hyeṣā paṭhyate | nāsti dattaṁ nāstīṣṭaṁ nāsti pūtaṁ nāsti
sucaritaṁ nāsti duścarita nāsti sucaritaduścaritānāṁ karmaṇāṁ falavipākaḥ | nāstyaya lokaḥ
| nāsti paralokaḥ | nāsti mātā | nāsti pitā | nāsti sattva upapādukaḥ | na santi loke'rhanta
iti | tatra nāsti datta yāvannāsti duścaritamiti karmāpavādikā | tathā nāsti mātā nāsti
piteti karmāpavādikaiva | nāsti sucaritaduścaritānāṁ karmaṇāṁ falavipākaḥ | nāstyayaṁ
lokaḥ | nāsti paralokaḥ | tathā nāsti sattva upapāduka iti falāpavādikā | na santi loke'rhanta
ityāryāpavādikā | ādimātraṁ tu śrloke darśitamiti | nāsti dṛṣṭiḥ śubhāśubha iti udāharaṇamātratvāt
|karmaṇaḥ panthāna iti | cetanākhyasya karmaṇaḥ panthānaḥ | kathamityāha tatsaṁprayogiṇī
hi cetanā | abhidhyādisaṁprayogiṇī teṣāmabhidhyādīnāṁ vāhena gatyā vahati gacchatītyarthaḥ
| tadvaśena tathābhisaṁskaraṇāt | yasmādabhidhyādīnāṁ yathākramaṁ saktipratikūlamithyānitīraṇākārāṇāṁ
vaśena | tadanurūpā cetanābhisaṁskaroti | cetayata ityarthaḥ |
atasteṣāṁ vāhena vahati | karma ca | kāyavākkarmasvabhāvatvāt | karmaṇaśca cetanākhyasya panthāna
iti karmapathāḥ | tatsamutthāna cetanāyāḥ kāyavākkarmasamutthāna cetanāyāḥ | tānadhiṣṭhāya
tān prāṇātipātādīnadhiṣṭhāya pravṛtteḥ | asarūpāṇāmapyekaśeṣasiddheriti | śabdasarūpāṇāmarthasarūpāṇāṁ
vā ekaśeṣa iṣyate | yathā vṛkṣaśca vṛkṣaśca vṛkṣau | vakaśca kuṭiśca
vakrāviti | iha tu karma ca karmapathāśceti na karmaśabdasya karmapathaśabdasya ca sārūpyaṁ
śabdato nāpyarthataḥ | karmārthasya karmapathārthasya ca bhinnatvādekaśeṣo na prāpnoti
| yasmāttvasarūpāṇāṁ sākalye naikadeśena tu sarūpāṇāmekaśeṣaḥ sidhyati | iṣyata ityarthaḥ
| tad yathāguṇo yaṅlukoriti | yaṅ ca yaṅluka yaṅlukau | tayoriti | na śakyate vaktum | yaṅ
ca luk ca yaṅlukau iti ayaṁ luko'niṣṭatvāt | ekadeśasārūpyāt tu | yaṅo yaṅlugekadeśasya ca
yaṅ iti sārūpyāt sidhyatyekaśeṣo yaṅlukoriti | ato jñāpakāt ayamapi sidhyati | karma ca
karmapathāśca karmapathā iti | paścāt punaḥ sarūpaikaśeṣaḥ | karmapathāścābhidhyādayaḥ karmapathāśca
prāṇātipātādaya iti karmapathāḥ | athavaiva yojanā | karmaṇaḥ panthānaḥ karmapathāḥ
| karma ca te karmapathāśca karmakarmapathāḥ | karmapathāścābhidhyādayaḥ | karmakarmapathāśca
prāṇātipātādayaḥ | karmapathā iti | evamanabhidhyādaya iti vistaraḥ | kuśalā api
karmapathā evameva yojyāḥ | anabhidhyādayo hi karmaṇaḥ panthāva eva | prāṇātipātaviratyādayaśca
karma ca karmaṇaśca panthāna iti |yasmāttadartha iti vistaraḥ | yasmānmaulakarmapathārtha
teṣāṁ tatprayogāṇāṁ pravṛttiḥ | yasmācca maulakarmapathamūlikā teṣāṁ tatpṛṣṭhānāṁ pravṛttiḥ
| ato na tāni karmapathāḥ | yadyapi karmapatho'pi karmapathasya prayoga uktaḥ | sa
tu maulatvāt karmapatho na tu prayogapṛṣṭhabhūtatvāditi | yathaudārikasaṁgrahādityuktaṁ prāgiti
| tadodārikasaṁgrahāddaśa karmapathā uktā iti vacanāt | yāni prayogapṛṣṭhāni tāni na
saṁgṛhītāni | yeṣāṁ ceti vistaraḥ | yeṣāṁ maulānāmukarṣāpakarṣeṇādhyātmikabāhyānāṁ bhāvānāmutkarṣāpakarṣo
loke bhavataḥ | na tu prayogapṛṣṭhānām | atasta eva karmapathāḥ | teṣāṁ
cotkarṣāpakarṣeṇa tadutkarṣāpakarṣa vakṣyati | sarve'dhipatiniṣyandavipākafaladā matāḥ ityatra
| ato na tāni prayogapṛṣṭhāni karmapathāḥ |teṣāṁ te kathaṁ karmapathā iti | na hi teṣāmabhidhyādibhyonyat
manaskarmāsti cetanā | yasya karmaṇaste'bhidhyādayaḥ panthāna iti karmapathāḥ
syuḥ | ta evaṁ praṣṭavyā iti | taireva parihāro vaktavyo ya evaṁ manyante | api tu
śakyamiti vistaraḥ | svamatena tatpakṣa samarthayati | itaretarāvāhanādveti | kim | te'bhidhyādayaḥ
karmapathā iti prahṛtam | abhidhyā vyāpādamithyādṛṣṭī āvāhayati | te ca tāmiti
| karma ca te | karmaṇaścaiṣāmekatarasya panthāna iti karmapathāḥ |mūlacchedaścheda-dṛṣṭyā
kāmaptotpattilābhikaḥ |falahetūpavādinyā sarvayā kramaśo nṛṣu | | 79 | |chinatti strī pumān
dṛṣṭicaritaḥ so'samanvayaḥ |sandhiḥ kāṁkṣāstidṛṣṭeḥ syānnehānantaryakāriṇaḥ | | 80 | |mithyādṛṣṭyā
kuśalamūlasamuccheda ityetamartha vaktukāma upodghātaṁ vravīti | sarva ete'kuśalānāmiti
vistaraḥ | adhimātraparipūrṇayeti | adhimātrādhimātrayetyarthaḥ | kintarhi śāstra
uktamiti | yadi mithyādṛṣṭayā kuśalamūlasamucchedo nākuśalamūlaiḥ | yattacchāstra uktam
| yairakuśalamūlaiḥ kuśalamūlāni samucchinattītyādi | tāni hi lobhādisvabhāvāni | na mithyādṛṣṭisvabhāvānītyartha
| akuśalamūlādhyāhṛtatvāditi vistaraḥ | akuśalamūlairlobhādibhiradhimātrairmithyādṛṣṭiradhyāhṛtāpanītā
| tasmāt | akuśalamūlādhyāhṛtatvāt mithyādṛṣṭeḥ | teṣveva
tatkarmopadeśaḥ | teṣvevākuśalamūleṣu | mithyādṛṣṭeḥ kuśalamūlasamucchedakaṁ yat karma
tasyopadeśaḥ |prajñaptibhāṣyaṁ tarhi kathaṁ nīyate | yadi kāmāvacarāṇi kuśalamūlāni samucchidyante
| rūpārūpyāvacarairasamanvāgatatvāditi varṇyate | tatprāptidūrīkaraṇamiti | rūpārūpyāvacarāṇāṁ
prāpterdūrīkaraṇamabhipretya tasya pudgalasya | etaduktaṁ traidhātukāni kuśalamūlāni
samucchinnānīti | kathaṁ ca punastatprāptidūrīkaraṇam | santatestadabhājanatvāpādanāt
| yasmādasau tatsantatiḥ pūrva bhājanabhūtā tatprāptīnām | kuśalamūlasamucchedādidānīṁ
tatprāptīnāmabhājanamāpāditeti | atastatprāptirdūrīkṛtā bhavati |prāyogikebhyaḥ pūrvaṁ
parihīṇatvāditi | śrutacintābhāvanāmayebhyaḥ prāyogikebhyaḥ pūrvamevāso mṛdumṛdvavasthāyāṁ
tebhyaḥ parihīṇaḥ | tadaiva tasya prāpticcheda ityarthaḥ |ānantaryavimuktimārgasthānīye
iti | hetvapavādinī ānantaryamārgasthānīyā | falāpavādinī vimuktimārgasthānīyā | taduktaṁ
bhavati | ume api ete hetufalāpavādinyau mithyādṛṣṭī kuśalamūlasamucchede vyāpriyete | naikaiveti
|aparaḥ pakṣaḥ sāsravālambanayaiveti | duḥkhasamudayālambanayā nānāstravālambanayānirodhamārgālambanayā
ityarthaḥ | sabhāgadhātvālambanayaiva ceti | kāmadhātvālambanatyaivetyarthaḥ
| na visabhāgadhātvālambanayā na rūpārūpyadhātvālambanayā | kuśalamūlāni samucchidyanta
ityadhikṛta kasmādityāha | saṁprayogamātrānuśāyitvena durbalatvāditi | anāsravālambanā
visabhāgadhātvālambanā ca yā mithyādṛṣṭiḥ sā saṁprayogamātreṇa saṁprayukteṣu dharmeṣvanuśete
nālambanataḥ | tasmādasau durbalā bhavatyato na tayā samucchidyante |evaṁ tu varṇayanti
vaibhāṣikāḥ | sarvayeti | yā ca hetumapavadate yā ca falam | yā ca sabhāga dhātumālambate
yā ca visabhāgam | yā ca sāsrava yā cānāsravamālambate | sarvayaiva tayā samucchidyante
|darśanaprahātavyā | iveti | yathā duḥkhādidarśanaheyāḥ kleśā navaprakārā api duḥkhādisatyadarśanāt
sakṛt prahīyante tadvannaprakārāṇyapi kuśalamūlāni sakṛt samucchidyanta ityeke
|bhāvanāhetakleśavaditi | yathā navaprakāreṇa mārgeṇa navaprakāraḥ kleśaḥ prahīyate |
yāvadadhimātrādhimātreṇa mṛdumṛduḥ | evaṁ navaprakārayāpi mithyādṛṣṭayā navaprakārāṇi kuśalamūlāni
samucchidyante | mṛdumṛvdyā mithyādṛṣṭyā adhimātrādhimātraḥ kuśala mūlaprakāraḥ samucchidyate
| yāvadadhimātrādhimātrayā mṛdumṛduḥ kuśalamūla prakāra iti | evamayaṁ granthaḥ
paripālito bhavati | yadi bhāvanāheyakleśavad yathoktaṁ tāni samucchidyante | aṇu sahagatāni
| mṛdumṛdūni yairakuśalamūlaiḥ kuśalamūlāni samucchinattīti | adhimātrādhimātrairakuśalamūlaiḥ
kuśalamūlasamuccheda uktaḥ | na mṛdumṛdvādbhirityabhiprāyaḥ | yadi kramaśaḥ samucchidyante'sya
tarhītyādi | katham | samāptimetat sandhāyoktamiti | kuśalamūlasamucchedasamāpti
sandhāya katamāni adhimātrāṇiti vistareṇa etaduktam | mṛdumṛdvādisamucchedastvanukto'pi
grahītavyaḥ | tasmāt samāptimeva sandhāyaitaduktam | tairniravaśeṣacchedāt | yasmāttairnavabhirmithyādṛṣṭiprakāraiḥ
kuśalamūlānāṁ niravaśeṣacchedo bhavati | eko'pi hi prakārasteṣāmasamucchinna
iti | mṛdumṛdunavamaḥ prakāraḥ sarveṣāṁ navānāmapi prakārāṇāṁ punarūṭpattau
hetuḥ syāditi | ataḥ samāptimetat sandhāyoktam |ubhayeneti | vyutthānena cāvyutthānena
ca | tattyāgāttasya tyāga iti | yo mṛdumṛdunā cittena saṁvaraḥ samātta āsīt | tasya mṛdumṛdoścttasya
mṛdumṛdukuśalamūlasaṁprayuktasya tyāge samucchede tasya saṁvarasya tyāgo bhvati
| evaṁ yāvad yo'dhimātrādhimātreṇa cittena samāttaḥ saṁvaraḥ | tattyāgāttasya tyāga iti
|karmafāle pratyakṣatvāditi | aciropapannasya devaputrasa trīṇi cittāni samudācaranti | kuto'haṁ
cyutaḥ kutropapannaḥ kena karmaṇetyevaṁkarmafalapratyakṣatvānna deveṣu kuśalamūlāni
samucchidyante | jambudvīpa eveti | tatra viśeṣeṇa tārkikatvādityabhiprāyaḥ | sarvālpairaṣṭābhirindriyaiḥ
samanvāgataḥ pañcabhirvedanendriyaiḥ kāyajīvitamana indriyaiśca | samucchinnakuśalamūla
eva | tasya hi śraddhādīni samucchinnāni | pṛthagjanatvācca nājñāsyāmīndriyāṇi
santi | cakṣurādīnyapi na santi | vaikalyayoge | kramamaraṇāvasthāyāṁ vā | evaṁ paurvavidehako
gaudānīyaka iti | atideśādastyanayorapi kuśalamūlasamuccheda iti darśayati |chinatti
strī pumāniti | strī pumāṁśceti | ca śabdo lupanirdiṣṭaḥ | yaḥ strīndriyeṇa samanvāgato
niyatamasāvaṣṭābhirindriyaiḥ samanvāgataḥ | caturbhirvedanendriyaiḥ tribhiśca kāyajīvitamana
indriyaiḥ strīndriyeṇāṣṭāmena | śraddhādīni samucchinnakuśalamūlāvasthāyāṁ vyabhicāryanta
ityabhiprāyaḥ | ayameva cātrārtho virūdhyate | cakṣurādīnyapi vyabhicāryante pūrvavat
|teṣāmapīti | teṣāmapi samucchaittṝṇāmuktānāṁ tṛṣṇācarito na samucchinatti | dṛdagūdapāpāśayatvāditi
| dṛdo gūdaḥ pāpaścāśayo'bhiprāyo'syeti samāsaḥ | dṛdaḥ sthiraḥ | gūdaḥ pracchannaḥ
| pāpo'kalyāṇaḥ | tṛṣṇācaritapakṣatvāditi | tṛṣṇācaritajātīyatvādityarthaḥ | yathā tṛṣṇācaritaścalāśayaḥ
| tadvatte śaṇṭhādaya iti | āpāyikavacca | yathāpāyikāḥ kliṣṭākliṣṭayoḥ
prajñayoradṛdatvāt na kuśalamūlāni samucchindanti | evaṁ śaṇṭhādayaḥ  |pratisandhitānīti
| pratisandhikṛtāni pratisandhitāni | prātipadikadhātuḥ | pratisaṁhitānītyapare paṭhanti
| ārogyabala lābhavaditi | yathā'rogyaṁ pūrvaṁ bhavati | krameṇaiva tu bala lābho bhavati
tadvat |nehānantaryakāriṇa iti | ānantaryakāriṇa eva neha pratisandhirbhavati iti | arthata
etadukta bhavati anānantaryakāriṇa iha pratisandhirbhavati iti | antarābhavastha iti |
narakagamanāyāntarābhavasthaḥ | cyutyabhimukha iti | narakāt cyutyabhimukhaḥ | hetubaleneti
| sabhāgahetubalena | yasmād yeṣāṁ mithyādṛṣṭiḥ svayaṁ rocate | pratyayabaleneti | parato
ghoṣabalena | yasmād yeṣāṁ mithyādṛśṭiḥ svayaṁ rocate | pratyayabaleneti | parato ghoṣabalena
| yasmād yeṣāṁ mithyādṛṣṭī svayaṁ rocate | pratyayabaleneti | parato ghoṣabalena | yasmād
yeṣāṁ mithyādṛṣṭī rocate | hetubalasya sāratvāt | evaṁ yaḥ sabaleneti | yaḥ svatarkabalena
| sa cyavamānaḥ | yaḥ parabalena | parataḥ śrutabalena | sa upapadyamānaḥ | ya āśayavipanna
iti | mithyādṛṣṭisammukhībhāvena vipanno vinaṣṭaḥ | sa dṛṣṭe dharme janmani pratisandadhāti
| ya āśayaprayogavipannaḥ | yo mithyādṛṣṭhisaṁmukhībhāvenānantaryakriyayā ca vipannaḥ
| sa bhedāt kāyasya pratisandadhāti | atra ca ya svabalena parabaleneti pūrvoktasyaivāyaṁ
paryāyaḥ | evaṁ yo dṛṣṭivipanno yo dṛṣṭiśīlavipanna iti | anantarapūrvoktasyaivāyaṁ
paryāyaḥ | evaṁ yo dṛṣṭivipanno yo dṛṣṭiśīlavipanna iti | anantarapūrvoktasyaivāyaṁ paryāya
ityavagantavyam |pūraṇādaya iti | ādiśabdena ṣaṭśāstāro gṛhyante | tad yathā pūraṇakāśyapaḥ
| maskarī gośālīputraḥ | sañjayī vairaṭī putraḥ | ajitaḥ keśakambalaḥ | kakudaḥ kātyāyanaḥ
| nigrantho jñātiputra iti | te samucchinnakuśalamūlāḥ | nāstikatvāt | na mithyātvaniyatāḥ
| anānantaryakāritvāt | ānantaryakāriṇo hi mithyātvaniyatāḥ | ajātaśatrustu mithyātvaniyataḥ
| ānantaryakāritvāt | na samucchinnakuśalamūlaḥ | samyagdṛṣṭikatvāt | devadattaḥ
samucchinnakuśalamūlaśca mithyātvaniyataśca | saṁghabhedakatvāttathāgataduṣṭacittarūdhirotpādakatvācca
| caturthyetānākārān sthāpayitveti asmadādayaḥ |yugapad yāvadaṣṭābhiraśubhaiḥ
saha vartate |cetanā daśabhiryāvacchubhairnaikāṣṭapañcabhiḥ | | 81 | |vinānyenābhidhyādisaṁmukhībhāva
iti | vinānyena karmapathena prāṇātipātādinā'bhidhyādīnāmanyatamasaṁmukhībhāve
| sā cetanā ekena karmapathena saha vartate | abhidhyayā vā vyāpādena vā mithyādṛṣṭayā
vā | akliṣṭa cetaso veti | kuśalā vyākṛtacittasya | tasya prayoktaḥ prayogeṇa | rūpiṇāṁ prāṇātipātādīnāṁ
kāmamithyācāravarjyānāmanyatamasya niṣṭhāpane | tenaikena saha cetanā vartate
| abhidhyādivyatiriktakliṣṭacittasya veti vaktavyam | tasyāpi hyayaṁ vidhiḥ saṁbhavati
| vyāpannacittasya prāṇivadha iti vistaraḥ | vyāpādena prāṇātipātena ceti dvābhyāṁ saha vartate
| kāmamithyācāre | saṁbhinnapralāpe ca | dvābhyāṁ saha vartate  | abhidhyayā kāmamithyācāreṇa
ceti dvābhyām | saṁbhinnapralāpenābhidhyādīnāṁ cānyatamena ceti | dvābhyāmeva |
idaṁ codyate | vyāpannacittasya prāṇivadha ityabhidhyāviṣṭasya cādattādāna iti | kimidaṁ svayaṁ
kurvata ucyate | utāho pareṇa kārayataḥ | yadi svayaṁ kurvataḥ | vyāpannacittasyābhidhyāviṣṭasya
ceti viśeṣaṇaṁ na yujyate | prāṇivadhe vyāpādasyāvaśyakatvāt | adattādāne cābhidhyāyāḥ
| vyabhicāre hi viśeṣaṇamiṣyate | atha pareṇa kārayataḥ | abhidhyāvyāpādamithyādṛṣṭyanyatamacittasya
| prāṇivadhe | adattādānakāmamithyācārasaṁbhinnapralāpeṣu veti vaktavyam
| ucyate svayaṁ kurvata iti | nanu coktaṁ viśeṣaṇaṁ na yujyata iti | naiṣa doṣaḥ | na
hīdaṁ viśeṣaṇamucyate | kiṁ tarhi | svarūpākhyānametat | vyāpādābhidhyayordvitīyabhūtayostatrāstitva
kamyata iti | evamapyabhidhyādyanyataracittasya tān prāṇātipātādīn kārayato dvābhyāṁ
saha cetanā vartata iti saṁbhavet | tasmāttadapi vaktavyam | satyaṁ vaktavyametat |
udāharaṇamātraṁ tvetaduktamityadoṣaḥ | vyāpannacittasya prāṇimāraṇāpaharaṇe yugapaditi | yatra
māraṇenaivāpaharaṇaṁ sidhyati tatra hi vyāpādaprāṇivadhādattādānakarmapathā yugapadbhavantīti
| na tarhīti vistaraḥ | yadi parakīyadravyāpaharaṇakāle vyāpādo bhavati | na tarhīdānīmadattādānasya
lomenaiva niṣṭhā sidhyatīti | lobhadveṣayoryugapadabhāvāt | ananyacittasyeti
vistaraḥ | apaharaṇacittasyaiva tatparisamāptāvadattādānaparisamāptau sa niyamo jñeyaḥ
| lobhataḥ parastrīgamanābhidhyādattādānasamāpanamiti | anyacittasya tu māraṇacittasya
nāyaṁ niyamaḥ | bhedābhiprāyasyānṛtavacana iti | bhedābhiprāyatvāttadevānṛtaṁ paiśunyaṁ bhavati
| tadeva saṁbhinnapralāpaḥ | sarva kliṣṭa saṁbhinnapralāpiteti siddhāntāt | evaṁ bhedābhiprāyatvāttadeva
parūṣavacanaṁ paiśunyaṁ tathaiva ca saṁbhinnapralāpa iti | caturbhiḥ
saha vartate | kathamityāha | tatra hi mānasa eko bhavati | vācikāstraya iti | anṛtavacane'bhidhyāvyāpādo
vā bhavet | vācikāstrayaḥ | mṛṣāvādapaiśunyasambhinnapralāpāḥ | parūṣavacane'pi
mānasa eko vyāpādaḥ | vācikāstrayaḥ | pārūṣyapaiśunyasaṁbhinnapralāpāḥ | nāmata evaṁ
trayo bhavanti | na tu svabhāvataḥ | tadeva hyanṛtavacanaṁ paiśunyaṁ saṁbhinnapralāpa iti
cocyate | na tu trayaḥ svabhāvā bhavanti | evaṁ parūṣavacanamapi trināmakaṁ bhavatīti yojyam
| apare punarvyācakṣate | svabhāvabhedo'pyastīti | mṛṣāvādapaiśunyasaṁbhinnapralāpāvijñaptayo
hi bhidyante | tathā pārūṣya paiśunya saṁbhinna pralāpāvijñaptayo bhidyata iti |
abhidhyādigatasyeti vistaraḥ | abhidhyādigatasya vā caturbhiḥ saha vartate | tatra mānasa
eko'bhidhyādīnāmanyatamaḥ | tatprayogeṇābhidhyādigataprayogeṇāyaṁ karmapathatrayasya prāṇivadhādikasya
niṣṭhāgamane samāptikāle | evaṁ pañcaṣaṭsaptabhiryojayitavyā | kā | cetanā |
katham | pañcabhistāvat saha vartate | abhidhyādigatasya tatprayogeṇānyacatuṣṭayaniṣṭhāgamane
| evamabhidhyādigatasyānyapañcaṣaṭniṣṭhāgamane ṣaḍbhiḥ saptabhiśca saha vartate | aṣṭābhiḥ
saha vartate | ṣaṭsu prāṇātipātādiṣu prayogaṁ kṛtvā abhidhyāgatasya svayaṁ kāmamithyācāraṁ
kurvataḥ samaṁ niṣṭhāgamane | navabhiḥ saha vartata iti nāstyetat | mānasānāṁ karmapathānāṁ
yugapadasambhavāt |naikāṣṭapañcabhiriti | naikenaiva mānasena | kuśale cetasyanabhidhyāvyāpādayoravaśyambhāvat
| nāpi rūpiṇaikena saṁvarasaṁgṛhītena karmapathena saha cetanā
vartate | kliṣṭāvyākṛtacittāvasthāyāmapi upāsakasaṁvarādiṣḥu prāṇātipātādattādānakāmamithyācāramṛṣāvādānāmavaśyaṁ
sahabhāvāt | na pañcabhireva | kuśale cetasyanabhidhyāvyāpādayordvayoravaśya
sahabhāvāt | saṁvarasaṁgṛhītānāṁ ca prāṇātipātādīnāmeṣāṁ caturṇāmavaśyaṁ sahabhāvāt
| nāṣṭābhireva bhikṣusaṁvarasaṁgṛhītānāṁ kāyikavācikānāṁ kliṣṭāvyākṛtāvasthāyāṁ saptānāmeva
sambhavāt | kuśalacittāvasthāyāṁ ca navānām daśānāṁ vā sambhavāt | pāriśeṣyād vdyādibhiḥ
saha vartata ityuktaṁ bhavati | tatra dvābhyāmiti vistaraḥ | tatra dvābhyāṁ saha vartate
| kuśaleṣu pañcasu vijñāneṣvanabhidhyā cāvyāpādāśca staḥ na samyagdṛṣṭiḥ | pañcavijñānasahajā
dhīrna dṛṣṭiratīraṇāditi siddhāntāt | ato'nabhidhāvyāpādābhyāṁ dvābhyāmevātra saha
vartate | ārūpyasamāpattau ca kṣayānutpādajñānayoriti | ārūpyasamāpattisaṁgṛhītayośca
kṣayānutpādajñānayorābhyāmeva dvābhyāṁ saha vartate | kṣayānutpādadhīrna dṛgiti tatra samyagdṛṣṭayabhāvāt
| ārūpyasamāpattigrahaṇaṁ dhyānasamāpattisaṁgṛhītayoḥ kṣayānutpādajñānayoḥ
saptavidhakāyikavācikānāsravasaṁvarasvabhāvakarmapathanivṛtyartham | kṣayānutpādajñānagrahaṇaṁ
samyagdṛṣṭinirāsārthaṁ ca | kṣayānutpādajñānayorasamyagṛṣṭisvabhāvatvāt | tribhiḥ saha
vartate | samyagdṛṣṭisaṁprayukte manovijñāne | rūpikarmapathābhāva iti vākyaśeṣaḥ | tatra
hyanabhidhyāvyāpādasamyagdṛṣṭaya eva trayaḥ karmapathā bhavantīti | caturbhiriti vistaraḥ
| akuśalāvyākṛtacittasyeti viśeṣaṇānmānasā na santīti darśita bhavati | upāsakaśrāmaṇerasaṁvarasamādāne
ca | prāṇātipātādattādānakāmamithyācāramṛṣāvādaviratilakṣaṇāścatvāra eva
karmapathāḥ santi | madyapānādiviratīnāṁ daśakarmapathānantarbhāvāt | paiśunyaviratyādīnāṁ
copāsakaśrāmaṇerasaṁvarāsaṁgrahāt | śrāmaṇerasaṁvarasamādānavacanāt copavāsasaṁvarasamādānamuktarūpamavagantavyam
| śrāmaṇerasaṁvarasamādāne tvabrahyacaryādviratistṛtīyaḥ karmapathaḥ
| tatra ca kāmamithyācāro'ntarbhūta eva | ṣaḍbhiḥ kuśaleṣu pañcasu vijñāneṣu tatsamādāne
| upāsakaśrāmaṇerasaṁvarasamādāne taiścaturbhiryathoktairanabhidhyāvyāpādābhyāṁ ceti ṣaḍbhiḥ
| pañcasu vijñāneṣu samyagdṛṣṭyabhāvāt | saptabhiḥ kuśale manovijñāne tatsamādāna eva
| upāsakaśrāmaṇerasaṁvarasamādāna eva taireva yathoktaiḥ samyagdṛṣṭyā ca saptamena karmapathena
| manovijñāne hi kuśale samyagdṛṣṭirastīti | akuśalāvyākṛtacittasya ca bhikṣḥusaṁgharasamādāne
saptabhireva rūpibhiḥ | na mānasaiḥ | akuśalāvyākṛtacittatvāt | navabhiḥ kuśaleṣu
pañcasu vijñāneṣu tatsamādāne | bhikṣusaṁvarasamādāne | samyag dṛṣṭerevābhāvāt | kṣayānutpādajñānasaṁprayukteca
manovijñāne taireva navabhiḥ saha vartate | tatrāpi samyag dṛṣṭayabhāvāt
| tasminneva ceti | kṣayānutpādajñānasaṁprayukta eva dhyānasaṁgṛhīte manovijñāne
| navabhireva | dhyānasaṁvarasaṁgṛhītai rūpibhiḥ saptabhiranabhidhyāvyāpādābhyāṁ ca | daśābhistato'nyatreti
| kṣayānutpādajñānavarjite kuśale manovijñāne bhikṣusaṁvarasamādāna eva
| sarvā ceti vistaraḥ | sarvā ca dhyanānāsravasaṁvarasahavartinī kṣayānutpādajñānāsaṁprayuktā
cetanā saptabhiḥ kāyikavācikairdhyānānāsravasaṁvarasaṁgṛhītaiḥ | tribhiśca mānasairiti
| daśabhiḥ saha vartate | saṁvarasaṁgṛhītaiḥ karmapathaiḥ sahaiva cetanā vartata iti darśitam
|saṁvaranirmuktena tu aṣṭavidhasaṁvaranirmuktena tvekenāpi saha syāt | kathamityāha
| anyacittasyeti | tatsaṁvaranirmuktakuśalakarmapathasamutthāpakāccittādanyacittasya | kliṣṭāvyākṛtacittasyetyarthaḥ
| ekāṅgaviratisamādāne | prāṇātipātāṅgavirateradattādānaviratervā
samādāne | tenaikena karmapathena saha vartate | pacāṣṭābhirapīti | kuśalamanovijñānasya
pudgalasya dvaṅgasamādāne yugapanmānasaistribhiḥ | rūpibhyāṁ dvābhyāmiti pañcabhiḥ | pañcāṅgasamādāne
yugapattaiśca rūpibhiḥ pañcabhiḥ | mānasaiśca tribhirityaṣṭābhiḥ | udaharaṇarūpa
caitaduktam | ato'nyathāpi śakyate vaktum | kliṣṭāvyākṛtacittasya saṁvarāsaṁgṛhītapañcāṅgasamādāne
pañcabhiḥ saha vartate iti |saṁbhinnālāpa pārūṣyavyāpādā narake dvidhā |samanvāgamato'bhidhyāmithyādṛṣṭī
kurau trayaḥ | | 82 | |saptamaḥ svayamapyatna kāme'yatna daśāśubhāḥ
|śubhāstrayastu sarvatra sammukhībhūlābhataḥ | | 83 | |ārūpyāsaṁjñisattveṣu lābhataḥ
sapta śeṣite |sammukhībhāvataścāpi hitvā sanarakān kurūn | | 84 | |rañjanīyavastvabhāvāditi
| narake rañjanīya vastvabhāvāt na sammukhībhāvato'bhidhyāsti | karmafalapratyakṣatvācca
na mithyādṛṣṭiḥ | ata eveti | prayojanābhāvānna paiśunyam | nityabhinnatvāccānyonyasauhārdyādyabhāvataḥ
| amamaparigrahatvānna kurau sammukhībhāvato'styabhidhyākarmapathaḥ | snigdhasantānatvādāghātavastvabhāvācca
na vyāpādaḥ | apāpāśayatvācca na mithyādṛṣṭiḥ | trayo'pyete'bhidhyādayo
na santi |svayamapīti asya saṁmukhībhāvata iti vyākhyānam | apāpāśayatvānna
prāṇātipātādayaḥ ṣaḍapi sammukhībhāvataḥ santi | niyatāyuṣkatvāt na prāṇātipātaḥ dravyastrīparigrahābhāvād
yathākramaṁ nādattādānaṁ kāmamithyācāraśca | prayojanābhāvācca na mṛṣāvādapaiśunyapārūṣyāṇi
|yadi parigraho nāsti kathameṣāmabrahyacaryamiti pṛcchati | saṁvaranirmuktā
iti | naivasaṁvaranāsaṁvarasaṁgṛhītā ityarthaḥ | anyagatisthantu mārayatīti | pretādigatistham
|devā api śiromadhyacchedānmriyanta iti | śiraśchedānmadhyacchedāddevā api
mriyante | devo deva na mārayatītyukte avadhyā devā ityabhipretam | devānāṁ hyaṅgapratyaṅgāni
chinnāni punarjāyante | yadyapyevaṁ tathāpi śiromathyacchedācchiraśchedānmadhyacchedācca
na punaḥ pratisandhānamityasti devānāṁ vadha ityabhiprāyaḥ |yadbhūmyāśrayamiti vistaraḥ
| pañcabhūmayo yāvaccaturthadhyānabhūmiḥ | yad bhūmirāśrayo'syeti yadbhūmyāśrayam | anāsravaṁ
śīlamāryeṇotpāditaṁ nirodhitam | utpāditaṁ vartamānamadhvānaṁ gamitam | nirodhitamatītamadhvānaṁ
gamitam | ekabhūmyāśraya yāvaccaturbhūmyāśraya vā | tenārūpyeṣvatītena samanvāgato
bhavati | pañcabhūmyāśrayeṇa tvanāgatena | kāmāvacarāśrayeṇa yāvaccaturthadhyānāśrayeṇa
ca | yatropapanno yatra vā nopapannastadāśrayeṇa | anyatra narakottarakurūbhya iti | tatra
samādānaśīlābhāvāt | anyatrobhayatheti | anyatra kāmadhātau deveṣūttarakurūvarjyeṣu ca
manuṣyeṣu ubhayathā | saṁvaranirmuktā saṁvaragṛhītāśca | trividhaḥ saṁvaraḥ | prātimokṣasaṁvaro
dhyānasaṁvaro'nāsravasaṁvaraśca yathāsambhava grahītavyaḥ |[ sarve'dhipatiniṣyandavipākafaladā
matāḥ |duḥkhanānmāraṇādojonāśanāt trividhaṁ falam | | 85 | | ]āsevitabhāvitabahulīkṛtairiti
| prayogamaulapṛṣṭhāvasthāsu | kiṁ tarhi | tenālpāyurbhavatīti | āyuṣo'lpatvāt
niṣyandafalamiti darśayati | bāhyā bhāvāḥ | aoṣadhibhūmyādayaḥ | alpaujaso'lpavīryāḥ |
aśanirajobahulā iti | aśaniḥ śilāvarṣam | rajo dhūlivṛṣṭiḥ kṣāravṛṣṭirvā | yataḥ śasyādivināśaḥ
| rajovakīrṇā iti dhūlirūtthitāḥ | utkulanikulāḥ | unnatanimnāḥ | ūṣarajaṅgalāḥ | ūṣarāśca
jaṅgalāśca te | bāhyā bhāvā ityadhikṛtāḥ | tā bhūmaya ihābhipretāḥ | pratikruṣṭā vigarhitāḥ
| viṣamartupariṇāmā iti | viṣama ṛtupariṇāma eṣāmiti viṣamartupariṇāmāḥ śasyādaya
aoṣadhayaḥ | yasminnṛtau varṣitavya tatra na varṣati | yasmin śītena bhavitavya tasmin na
śītam | yasminnuṣṇena bhavitavya tatra tanna bhavatīti yojyam |tadvipākafalamiti tattvasantāne
| idaṁ niṣyandafalamiti vāhya tadvastiti | na tadvipākafalam |tatra prayogeṇeti vistaraḥ
| narake prāṇātipātaprayogeṇa tīvra duḥkhamanubhavati | prāṇātipātaprayogeṇa hi vadhyasya
prāṇino'tīva tīvra duḥkha bhavati | iha maulenālpāyurbhavati | yathā tasya vadhyasya
prāṇina āyurūpadrūyata iti | tādṛśamevaitat | kṣaṇiko hi maulaḥ karmapathaḥ | tatra ca na
duḥkhā vedanā'stīti yuktaiha maulaneti vaktum | āha | yadi tatra prayogeṇeha maulena | kasmādevamuktam
| prāṇātipātenāsevitena bhāvitena bahulīkṛtena narakeṣūpapadyate | prāṇātipātena
mauleneti sūtrārtha paśyanneva pṛcchati | saparivāragrahaṇāditi | maula eva prāṇātipātaḥ
| tasya prayogaḥ parivāraḥ | tasmin prayoge prāṇātipātopacāra kṛtvaivamukta prāṇātipāteneti
vistaraḥ |naitaddvayamativartate | vipākafalamadhipatifalaṁ ceti | svasantāne vipākafalamanyatrādhipatifalamiti
kṛtvā | sādṛśyaviśeṣāttu tathoktamiti | iṣṭa jīvitopaccheda bhogavyasanādilakṣaṇāt
sādṛśyaviśeṣāttu tathoktam | saceditthatva māgacchati manuṣyāṇāṁ sabhāgatāṁ
prāṇātipātenālpāyurbhavatyadattādānena bhogavyasanī bhavatīti vistareṇa | bhavati hyatra
hetuvipākafalayoḥ sādṛśyamiti | evaṁ kuśaleṣvapi vaktavyam | niṣyandafalaṁ faladvayaṁ
nātivartate | sādṛśyaviśeṣāttu tathoktam | saceditthatvaṁ māgacchati manuṣyāṇāṁ sabhāgatāṁ
prāṇātipātaviratyā dīrghāyurbhavatīti vistareṇa |aojo nāśitamiti | aojo hradayapradeśe bhavati
| evamanyeṣāmapi yojyamiti | adattādānaṁ hi kurvatā dravyasvāmino duḥkhamutpāditam
| bhogavyasanaṁ kṛtam | aojo nāśitam | ato'sya duḥkhanādbhogatyajanādojonāśanācca trividhaṁ
falam | kathamojo nāśitam | taddhetunāśanāt | bhogavyasanena ca tasyopadhātāt | ata evoktam
| adattādānenāśanirojabahulā iti | tena tadojasaḥ sapoghātatā bhavatīti | evaṁ paradāramabhigacchatā
parasya duḥkhamutpāditam | sa sapatnadāratā kṛtā | aojo nāśitam | yenaujasā
tejasvīti loke nirūcyate | ata evoktam | kāmamithyācāreṇa rajovakīrnā iti | evamanyeṣāmapi
yojyam  | eṣā dik |akuśalaviparyayeṇa sarvaṁ yojayitavyamiti | katham | adattādānaviratyāsevitayā
bhāvitayā bahulīkṛtayā deveṣūpapadyate | saceditthatvamāgacchati manuṣyāṇāṁ sabhāgatāṁ
sa na bhogavyasanī bhavatīti | evaṁ kāmamithyācāraviratyāsevitayā bhāvitayeti vistareṇoktā
yāvanmanuṣyāṇāṁ sabhāgatāṁ nābhyākhyānabahulo bhavatīti anayā diśā sarvaṁ yojayaitavyam
| prāṇātipātadviramatā parasya duḥkha notpāditam | na māritaḥ | naujo nāśitamityatastrividhaṁ
falam | evamadattādānāt prativiramatā nārtthasvamino duḥkhamutpāditaṁ na bhogavyasanaṁ
kṛtaṁ naujo nāśitamato'sya trividhaṁ falam | kāmamithyācārādviramatā na parasya duḥkhamutpāditaṁ
na sa sapatnadāraḥ kṛto nāpyojo bhraṁsitam | ato'sya trividhaṁ falam | evamanyatrāpi
yojayitavyam |lobhajaṁ kāyavākkarma mithyājīvaḥ pṛthakkṛtaḥ |duḥśodhatvāt pariṣkāralābhotthaṁ
cenna sūtrataḥ | | 86 | |vividhadṛṣṭineti | kautukamaṅgalatithimuhūrtanakṣatrādidṛṣṭinā
| pareṣvāyattavṛttineti | kāyasthitihetavaścīvarapiṇḍapātaśayanāsanādayo bhikṣoḥ
parapratibaddhāḥ | piṇḍapātaṁ niśrityeti vacanāt | tasya parādhīnavṛtterbhikṣormithyā jīvā
bhaveyuḥ | kuhanā lapanā naimattikatā naiṣpeṣitā lābhena lābhaniścikīrṣā ca | te dūśodhā
bhavanti | ājīvayogā iti |śīlaskandhikāyāmiti | śīlaskandhikā nāma nipātaḥ | tatroktam |
yathāa tridaṇḍinneke śramaṇabrahyaṇāḥ śraddhādeyaṁ paribhujya vividhadarśanasamārambhānuyogamanuyuktā
viharanti tad yathā hastiyuddhe'śvayuddhe rathayuddhe pattiyuddhe yaṣṭiyuddhe
muṣṭiyuddhe sārasayuddhe vṛṣabhayuddhe mahiṣayuddhe ajayuddhe meṣayuddhe kukkuṭayuddhe vartakayuddhe
locakayuddhe strīyuddhe purūṣayuddhe kumārayuddhe kumārikāyuddhe iṅgalavaśe utsatikāyāṁ
dhvajāgre balāgre senāvyūhe anīkasandarśane mahāsamājaṁ vā pratyanubhavantyeke |
ityapyevaṁrūpācchamaṇo vividhadarśanasamārambhānuyogāt prativirato bhavati | yathāpi tatra
tridaṇḍin eke śramaṇabrahyaṇāḥ śraddhādeya paribhujya vividhaśabdaśravaṇasamārambhānuyogayuktā
vihranti tad yathā hasti śabde aśavaśabde rathaśabde pattiśabde śaṁkhaśabde bherīśabde
āḍambaraśabde nṛtyaśabde gītaśabde śayyāśabde acchaṭaśabde pāṇisvare kumbhatūṇīre khacite
citrākṣare citrapadavyañjane lokāyatapratisaṁyukte ākhyāyikā vā śrotumicchantyeke | ityapyevaṁrūpācchamaraṇo
vividhaśabdaśravaṇasamārambhānuyogāt prativirato bhavatītyevamādi |
mithyāviṣayaparibhogāt | asamyagviṣayaparibhogāt |prahāṇamārge samale safalaṁ karma pañcabhiḥ
|caturbhiramale'nyacca sāsravaṁ yacchubhāśubham | | 89 |  |anāsrava punaḥ śeṣa tribhiravyākṛtaṁ
ca yat |catvāri dve tathā trīṇi kuśalasya śubhādayaḥ | | 88 | |yāni pūrva pañcafalānyuktānīti
| adhipatifala purūṣakārafala niṣyandafalaṁ vipākafalaṁ visaṁyogafalañca |
prahāṇārthaṁ mārga iti | bhāvasādhanam | prahāṇāya mārgaḥ prahāṇamārga iti | prahīyate'neneti
karaṇasādhanaṁ prahāṇo mārga iti ca vigrahaḥ | samādhijā uttare sadṛśā dharmā iti | samādhijagrahaṇamasamādhijanirāsārtham
| sadṛśa grahaṇamanāstravāvyākṛtanirāsārtham | sahabhuva
iti | samprayuktāśca tatra vedanādayo viprayuktāśca jātyādayaḥ | yaccānāgataṁ bhāvyata
iti | anāgato dharmastadvalena prāpyata iti | tasya tat purūṣakārafalam | ata eva tacca prahāṇaṁ
purūṣakārafalaṁ vyavasthāpyate | na kevalaṁ visaṁyogafalamiti | pūrvotpannavarjyā
iti pūrvotpannaṁ falaṁ na yujyata iti kṛtvā | tathāhyuktam apūrvaḥ saṁskṛtasyaiva saṁskṛto'dhipateḥ
falam iti | vipākafalaṁ hitveti | anāsravasyāvipākatvāt | tasya hi niṣyandafalaṁ
samādhijā uttare sadṛśā dharmāḥ | visaṁyogafalaṁ visaṁyoga eva yattat prahāṇam | purūṣakārafalaṁ
tadākṛṣṭā dharmāḥ | tad yathā vimuktimārgaḥ | sahabhuvaḥ | yaccānāgata bhāvyate |
tacca prahāṇam adhipatifalam | svabhāvādanye sarve saṁskṛtā pūrvotpannavarjyāḥ |yacchubhāśubhamiti
| prahāṇamārgād yadanthasāsravaṁ karma samāhitamasamāhitañca | tadapi caturbhiḥ falaiḥ
safalaṁ visaṁyogafalaṁ hitvā | aprahāṇamārgatvādasya visaṁyogafalaṁ nāsti | tasya hi
vipākafalaṁ svabhūmāviṣṭo'niṣṭo vā vipākaḥ | niṣyandafalamuttare sadṛśā dharmāḥ | purūṣakārafalaṁ
tadākṛṣṭāḥ dharmāḥ sahabhuvo'nantarabhuvo vā | adhipatifalaṁ śeṣa pūrvavat |anāsravaṁ
punaḥ śeṣamiti | śeṣagrahaṇaṁ prahāṇamārganirāsārtham | tat punaḥ katham | śeṣaṁ prayogavimuktiviśeṣamārgeṣu
| tasyāprahānamārgatvād visaṁyogafalaṁ nāsti | anāsravatvācca na vipākafalam
| śeṣaṁ pūrvavat | avyākṛtañca yannivṛttāvyākṛtamanivṝttāvyākṛtaṁ ca tadapi tribhiḥ
safalam | aprahāṇāmārgatvānna tasya visaṁyogafalam | avyākṛtatvācca na vipākafalam |
śeṣa pūrvavadevāsti |aśubhasya śubhādyā dve trīṇi catvāryanukramam |avyākṛtasya dve trīṇi
trīṇi caite śubhādayaḥ | | 89 | |catvāri dve tathā trīṇi kuśalasyeti | yathākramametat | katham
| kuśalasya kuśalā dharmāścatvāri falāni | tasyaivākuśalā dve fale | tasyaivāvyākṛtastrīṇi
falānīti | vipākafalaṁ hitveti | vipākasyāvyākṛtatvāt | akuśalā dve iti | purūṣakārādhipatifale
| na niṣyandafalam | yasmāt kuśalā dharmā akuśalānāṁ na sabhāgaheturiti | na
vipākafalam | avyākṛtatvāt vipākasya | yasmāccākuśalā vipākaṁ prati vyākriyante | na visaṁyogafalam
| akuśalatvāt | pāriśeṣyāt purūṣakārādhipatifale eva | te ca pūrvavadvayākhyātavye
| avyākṛtāścatvārīti | kathamakuśalasyāvyākṛtā dharmā niṣyandafalam | kathaṁ ca na bhavitavyam
| visadṛśatvāt | visadṛśā hyakuśalāvyākṛtā dharmāḥ savipākāvipākatvāt | naiṣa doṣa
| akuśalanivṛtāvyākṛtānāṁ hi dharmāṇāṁ kliṣṭasāmānyenāsti sādṛśyam | tasmādakuśalānāṁ nivṛtāvyākṛtāḥ
nivṛtāvyākṛtānāṁ cākuśalāḥ niṣyandafalaṁ yujyante | tenāha | avyākṛte hīti vistaraḥ
| akuśalānāṁ sarvatragāṇāṁ duḥkhasamudayadarśanaprahātavyānām | duḥkhadarśanaheyānāñca
rāgādīnām | satkāyāntagrāhadṛṣṭī niṣyandafalam | sabhāgasarvatragayorniṣyandafalamiti |
akuśalā hīti vistaraḥ | akuśalā duḥkhādiadarśanaheyāḥ pañca naikāyikāḥ | avyākṛtayoḥ satkāyāntagrāhadṛṣṭyoḥ
niṣyandafalam | etānyeva trīṇi vipākavisaṁyogafale hitvā |sarve'tītasya
catvāri madhyamasyāpyanāgatāḥ |madhyamā dve ajātasya falāni trīṇyanāgatāḥ | | 90 |  |atītasya
karmaṇastriyadhvikā atītānāgatapratyutpannā dharmāḥ | pratyekaṁ catvāri falāni | visaṁyogafalaṁ
hitvā | tasyānadhvapatitatvāt | kathaṁ kṛtvā | atītasya karmaṇaḥ paścādatītastadvipāko
vipākafalam | tadākṛṣṭāḥ sahajātītāḥ paścādanantarātītā vā purūṣakārafalam | svabhāvavarjyāḥ
tena sahotpannāḥ paścādutpannāścāatītāḥ adhipatifalam | paścādutpannātītāḥ sadṛśā
dharmā niṣyandafalam | atītasyānāgatastadvipāko vipākafalam | yadvalena prāpyate'nāgato
dharmastat purūṣakārafalam | adhipatifala yadanāgataṁ tasya falam | niṣyandafalaṁ tatsadṛśamanāgatam
| evaṁ pratyutpannā api tasyātītasya catvāri falāni yojyāni |madhyamasyāpyanāgatā
iti | pratyutpannasyāpyanāgatā dharmāścatvāri falāni | etānyeva visaṁyogafalaṁ hitvetyarthaḥ
| tānyapyevameva yojyāni | pratyutpannā dharmāḥ pratyutpannasya dve purūṣakārādhipatifale
iti | tasya hi sahotpannaṁ tadbalājjātamiti purūṣakārafalamadhipatifalaṁ ca bhavatyeva
| avisaṁyogasvabhāvānna visaṁyogafalam | pūrvottaratābhāvānna niṣyadafalam | pravāhāpekṣatvādvipākasya
na vartamānaṁ vartamānasya vipākafalam | niṣyandavisaṁyogafale hitveti |
anāgato'nāgatasya na niṣyandafalam | yasmāt sabhāgasarvatragahetū nānāgatau bhavataḥ | tasya
viprakīrṇatvāt | sādṛśyena cāsyedaṁ falamiti parichettumaśakyatvāt | na visaṁyogafalam
| yasmādanāgato visaṁyogo na bhavati | vipākafalaṁ tu bhavedanāgatasya hyakuśalasya kuśalasāsravasya
vānāgataṁ paścādutpatsyamānañca vipākafalam | purūṣakārafalam | sahajamanāgatamanantarabhāvi
cānāgatam | adhipatifalam tu sugamamiti na punarūcyate |svabhūmikasya catvāri
trīṇi dve cānyabhūmikāḥ |śaikṣasya trīṇi śaikṣādyā aśaikṣasya tu karmaṇaḥ | | 91 | |dharmāḥ
śaikṣādikā eka falaṁ trīṇyapi ca dvayam |tābhyāmanyasya śaikṣādyā dve dve pañca falāni
ca | | 92 | |svabhūmikā dharmā na visaṁyogafalam | visaṁyogasyābhūmisvabhāvatvāt | anāsravāścet
trīṇi falānīti | niṣyandafalasya tṛtīyasya sambhavāt | anyonyaṁ navabhūmistu mārga
iti hi siddhāntaḥ |śaikṣasya karmaṇaḥ śaikṣā dharmāstrīṇīti | yasmād vipākafalaṁ na śaikṣam
| visaṁyogaścāpi na śaikṣaḥ | naivaśaikṣanāśaikṣā api trīṇi | na vipākafalamasyasti | śaikṣasyāvipākatvāt
| na niṣyandafalam | naivaśaikṣanāśaikṣasya śaikṣeṇāsadṛśatvādvisaṁyogafalaṁ
tu bhavati | visaṁyogasya naivaśaikṣanāśaikṣasvabhāvatvāt | purūṣakārafalamapi bhavati
| śaikṣeṇa naivaśaikṣanāśaikṣākṛṣṭisambhavāt | adhipatifalaṁ cāstyeva | iti trīṇi sambhavanti
| aśaikṣasya tviti vistaraḥ | aśaikṣasya śaikṣā dharmā ekamadhipatifalam | na niṣyandafalam
| nyūnatvāt | samaviśiṣṭayoriti vacanāt | na purūṣakārafalam | sahānantarotpādābhāvāt
| na hyaśaikṣāntaraṁ śaikṣamutpadyate | parihāṇikāle'pi kleśasamudācāravyavahitatvāt |
vipākafalaṁ visaṁyogafalaṁ ca naivaśaikṣanāśaikṣasvabhāvamiti | na cāśaikṣasya vipāko bhavatītyato
na vipākafalam | aśaikṣāstrīṇīti | purūṣakārādhipati niṣyandafalāni | na vipākavisaṁyogafale
| tayornaivaśaikṣanāśaikṣasvabhāvatvāt | yaccāśaikṣasvabhāvaṁ tadihacintyate
| naivaśaikṣanāśaikṣā dve purūṣakārādhipatifale iti | purūṣakārafalam | tad yathā | tadākṛṣṭā
anantarabhāvino dharmāḥ | adhipatifalaṁ pūrvavat | yathoktakāraṇatvānna falatrayam | aśaikṣā
apyevamiti | dve purūṣakārādhipatifale ityarthaḥ |trīṇi catvāri caikaṁ dṛggheyasya
tadādayaḥ |te dve catvāryatha trīṇi bhāvanāheyakarmaṇaḥ | | 93 | |tadādaya iti darśanaheyādayaḥ
| ta iti darśanaheyādayaḥ | bhāvanāheyā dve iti | anāsravamārgavyutthāne bhāvanāheyāḥ
kuśalāḥ purūṣakārafalam | ādyantavaditi vistaraḥ | ādyantayorivādyantavat | madhye'pi jñāpanārtham
| punaryathākramagrahaṇam | katham | ādau yathākramārtho'nukramaśabdaḥ prayuktaḥ
| aśubhasya śubhādyā dve trīṇi catvāryanukramamiti vacanāt | ante'pi prayuktaḥ | apraheyasya
te tvekaṁ dve catvāri yathākramam iti | yathaivamādyantayoryathākramārtha uktaḥ | tathā
madhye'pyavagantavyaḥ | eṣa hi peyāla dharma iti | eṣo'bhisaṁkṣepanyāyaḥ | anyathā hi avyākṛtasya
dve trīṇi trīṇi caite śubhādayaḥ ityevamādiṣu yathākramamiti sarvatra vaktavyam
|apraheyasya te tvekaṁ dve catvāri yathākramam |ayogavihitaṁ kliṣta vidhibhraṣṭaṁ ca kecana
| | 94 | |ayoniśo manaskārasambhūtatvāditi | anyonyā anyāyena kleśayogena yaḥ pravṛtto
manaskāraḥ | tatra sambhūtaḥ | tadbhāvaḥ | tasmāditi | yena yathā gantavyam | yena pudgalena
yathā gantavyaṁ tathā na gacchatītyasyāyogavihitaṁ karma |vidhibhraṣṭamapīti | apiśabdena
kliṣṭaṁ cāpīti gṛhyate | tadubhābhyāmanyannobhayatheti | na yogavihitaḥ | nāyogavihitaḥ
| kiṁ ca tadanyadavyākṛtaṁ karma vidhibhraṣṭāvidhibhraṣṭābhyāṁ cānyadavyākṛtamiti |eka janmākṣipatyekamanekaṁ
paripūrakam |nākṣepike samāpattī acitte prāptayo na ca | | 95 | |janmeti
nikāyasabhāgasyākhyeti | cittaviprayuktasya saṁskārasya na tu jāterityabhiprāyaḥ | yattarhīti
| yadyekameva karmai kameva janmākṣipati cat sthavirānirūddhenoktaṁ so'haṁ tasyeti
visatreṇa | tat kathaṁ na virūdhyata iti vākyārthaḥ | tena janmāntare tagaraśikhine pratyekabuddhāya
piṇḍapāto dattaḥ | tenaivamuktam | so'haṁ tasyeti vistareṇa | nirvarttyeti viṭhapitvetyarthaḥ
tulye'pi mānuṣye kaścit sakalendriyo bhavati kaścidvikalendriyaḥ | paripūrakasya
karmaṇo bhedāt tadanupapannam | ākṣepakarmafalatvāccakṣurādīnām | ṣaḍāyatanaṁ hyākṣiṣyata
iti | varṇādayastu paripūrakasya karmaṇaḥ falamiti | yuktaṁ vaktam | tulye'pi mānuṣye
kaścidvarṇavān kaścinneti | tadutpattivirodhipratyayaparihāre paripūrakakarmasāmarthyānna
virodhaḥ | anyathāhi na kaścidvikalendriyaḥ syāt sati janmākṣepa iti |anyadapi savipākamiti
| vedanādikam | karmāsahabhūtvāditi | yasmāt karmaṇā cetanākhyena saha te samāpattī na
bhavataḥ | nāpi kāyavākkarmabhyāmacittikatvāt | prāptibhiśca nākṣipyate savipākābhirapi
| karmaṇā'nekafalatvāt | tadākṣepakeṇa karmaṇā saha bhavantyo'pi prāptayo na tena sahaikafalā
iti | vṛkṣaprapāṭikā iva hi prāptayo bahiravasthāyinyo bhavanti |ānantaryāṇi karmāṇi tīvrakleśo'rtha
durgatiḥ |kauravāsaṁjñisattvāśca matamāvaraṇatrayam | | 96 | |karmāvaraṇamiti
| karmaivāvaraṇam | kleśa evāvaraṇam | vipāka evāvaraṇamiti | āryāmārgaprāyogikāṇāṁ ca
kuśalamūlānāmiti | uṣmagatādīnām | apāyādiniyatānīti | narakatiryakapretaniyatāni | ādiśabdenāsaṁjñisamāpattimahābrahyasaṁvartanīyaṁ
ca niyataṁ karma gṛhyate | ṣaṇḍapaṇḍakobhayavyañjanasaṁvartanīyaṁ
ca vaktavyam | tathā'ṇḍaja saṁsvedaja strītvāṣṭamabhavaniyatāni karmāṇi
vaktavyāni | āryā hi narakādiṣu nopapadyante | aṇḍajāṁ saṁsvedajāṁ ca yoniṁ na pratipadyante
| strītvamaṣṭamaṁ ca bhavaṁ na nivartayiṣyanti | saptakṛtvo bhava paramatvāt | sudarśakānīti
| sukhena dṛśyante parebhya iti sudarśāni | sudarśānyeva sudarśakāni | evaṁ sukhena
prajñapyante ātmaneti suprajñeyāni | suprajñeyānyeva suprajñapakāni | svārthe kaḥ | paryāye
dvayaṁ cetat | sudarśakāni suprajñapakānīti | adhiṣṭhānata iti karmapatho'dhiṣṭhānam |
trayāṇāmānantaryāṇāṁ prāṇātipātaḥ karmapatho'dhiṣṭhānam | ekasya mṛṣāvādaḥ karmapatho'dhiṣṭhānam
| pañcamasya prāṇātipātaprayogo'dhiṣṭhānam | evamadhiṣṭhānataḥ sudarśakāni suprajñapakāni
| falataḥ sarveṣāmaniṣṭafalatvāt | gatitaḥ | narakagatiprāpakatvāt | upapattitaḥ |
upapadya vedanīyatvāt | pudgalataḥ | gariṣṭhakleśasamudācārāt suprajñātaḥ pudgalaḥ | ayaṁ
pitṛghātako yāvadayaṁ tathāgataśarīre duṣṭacittarūdhirotpādaka iti | apare punarvyācakṣate
| adhiṣṭhānataḥ | pūrvavat | falataḥ narakafalatvāt | gatitaḥ | manuṣyagatikaraṇāt | triṣu
dvīpeṣvānantaryamiti vacanāt | upapattitaḥ | tathaivopapadyavedanīyatvāt | pudgalataḥ |
strīpusau na ṣaṇdaḥ paṇḍako vetyevaṁ pañcabhiḥ kāraṇaiḥ sudarśakāni suprajñapakāni | na tu
punastānyapāyādiniyatāni karmāṇi pañcabhiḥ kāraṇaiḥ sudarśakānīti | na tānyuktāni | uttarottarāvāhanāditi
| yasmāt kleśāvaraṇaṁ karmāvaraṇamāvahati | karmāvaraṇaṁ cāpāye'niṣṭaṁ vipākamāvahatīti
| kleśāvaranaṁ sarvapāpiṣṭham | tataḥ karmāvaraṇaṁ laghu | tato vipākāvaraṇam
| vipākāvaraṇasya hi dṛṣṭa eva dharme vyāpāro na dvitīya iti | yasya dharmasya yogāt pitṛvadhādeḥ
so'nantaro bhavati | tasyābhidhāne bhāvapratyayaḥ | ānantaryamiti | śrāmaṇyavat
| yathā yenānāsraveṇa yogācchamaraṇo bhavati tadabhidhāne bhāvapratyayaḥ śrāmaṇyamamalo mārga
iti | tadvat |triṣu dvīpeṣvānantarya ṣaṇdāadīnāṁ tu neṣyate |alpopakārālajjitvāccheṣe
gatiṣu pañcasu | | 97 | |nottarakurāviti | niyātayuṣkatvāt | prakṛtiśīlatvāt | tatra śāsanābhāvācca
| yadevāsaṁvarābhāve kāraṇamiti | pāpe'pyasthirāśayatvāt | yatraiva ca saṁvarastatrāsaṁvaro'pi
| pratidvandvabhāvāditysaṁvaraḥ | ṣaṇdadīnāṁ na bhavatīti | yadvipādanāditi
| yasya hīvyapatrāpyasya vipādanādvikopanādānantaryeṇa spṛśyeran ṣaṇdādayaḥ | tatteṣāṁ mātāpitrorantike
na tīvra bhavatītyasteṣāmānantarya neṣyate | yadi vikalātmabhāvahetutvādalpopakāratvamiti
| atasteṣāmānantarya neṣyate | jātyandhādīnāmapi strīpu sānāṁ mātrādivadhādānantarya
na syāt | na | adhigamadharmavirūddhasyātmabhāvaikalyasya vivakṣitatvāt | yadvaikalyamadhigamadharmavirodhi
| tadadhikṛtam | tenaiva mātrālpasnehatvam | na jātyandhādivaikalyena
| ata eva tiryakapretānāmapi neṣyate | alpopakārālajjitvādeva | aśvājāneyavaditi
| paṭubuddhīnāṁ syādānantarya tiryakapretānāmapītyadhikṛtam | aśvājāneyavaditi | śrūyate yathā
kaścideva viśiṣṭāśva ājāneyo mātara na gacchatīti | vāsasā mukha pracchādya mātara gamitastena
paścāt jñātvā svamaṅgajātamutpāṭitamiti | evamājāneyo'śvaḥ paṭubuddhiḥ | asyānantarya
syādityabhiprāyaḥ | manuṣyasyāpyamānuṣaṁ mātāpitaraṁ mārayato na syādānantaryam | naiva
bhavedānantaryamityarthaḥ | katham | alpopakārālajjitvādeva | na hi manuṣyānurūpa mupakāramamanuṣyaḥ
kartu samarthaḥ | na ca manuṣyasyāmanuṣyayormātāpitrorantike tīvra hīvyapatrāpyaṁ
santiṣṭhate | gativailakṣaṇyenālpasnehatvāt |saṁghabhedastvasāmagrīsvabhāvo viprayuktaḥ
|akliṣṭāvyākṛto dharmaḥ saṁghastena samanvitaḥ | | 98 | |catvāri kāyakarmeti | mātṛvadhādīni
| ekaṁ vākkarmeti | saṁghabhedaḥ | trīṇi prāṇātipāta iti | mātṛvadhādīni | ekaṁ mṛṣāvādaḥ
| saṅghabhedaḥ | ekaṁ prāṇātipātaprayogaḥ | tathāgataśarīre duṣṭacittarūdhirotpādanaṁ
kasmānna prāṇātipāta ityāha | anupakramadharmāṇo hi tathāgatā iti | aparopakrama maranadharmāṇa
ityarthaḥ | hetau falopacārāditi | mṛṣāvādo hetuḥ saṅghabhedasya cittaviprayuktalakṣaṇasya
| tasmin hetau falopacāraḥ | cittaviprayukto dharmaḥ falamupacaryate | saṁghabheda
iti | bhidyate vāneneti | karaṇasādhanaparigrahādvā mṛṣāvādaḥ saṁghabheda ityucyate |
mṛṣāvādena hi saṁgho bhidyate | na tu saṁghabheda iti bhāvasādhanaparigrahaḥ |tadavadyaṁ mṛṣāvādastena
bhettā samanvitaḥ |avīcau pacyate kalpamadhikairadhikā rūjaḥ | | 92 | |saṁghabhedastvasāmagrīti
| mukhyavṛttyā vaibhāṣikāṇāṁ dravyasattā | tenāha | svabhāvo'pi viprayuktakaḥ
| akliṣṭāvyākṛto dharma iti | sa kimānantarya bhaviṣyatīti | ne vāsāvevaṁlakṣaṇamānantarya
bhavatītyarthaḥ | naiva ca tena viprayuktena dharmeṇa bhettā samanvāgataḥ | tena nāsāvānantaryamityabhiprāyaḥ
|bhikṣurdṛk carito vṛttī bhinattyanyatra bāliśān |śāstṛmārgāntarak
śānto bhinno na vivasatyasau | | 100 | |sa punarmṛṣāvādaḥ saṁghabhedaśajo viprayuktadharmasahajo
vāgvijñaptyavijñaptisvabhāva ityarthaḥ |cakrabhedaḥ sa ca mato jambūdvīpe navādibhiḥ
|karmabhedastriṣu dvīpeṣvaṣṭābhiradhikaiśca saḥ | | 101 | |bhikṣurbhinattīti | buddhasya
bhikṣutvāt | tatpratispardhivṛttitvācca bhettuḥ | na gṛhī bhiṣuṇyādaya iti | teṣāmanādeyāśrayatvāt
| sa ca dṛṣṭicarita eva | dṛdgūdāśayatvāt | satkāyadṛśṭyādiṣu pañcasu caritaḥ
pravṛtto dṛṣṭicaritaḥ | dṛṣṭirvā caritamasyeti dṛṣṭicaritaḥ | sa hyahāpohasāmarthyādanyaṁ
śāstāraṁ mārgāntarañca grāhayitu samarthaḥ | na tṛṣṇācarita iti | saṁkleśavyavadāna pakṣayorasthirāśayatvāt
| duṣprasahatvāditi | durabhibhavatvāt | pratyakṣadharmatvāditi | āgamādhigamadharmayoḥ
sākṣātkāritvādityarthaḥ | na kṣāntilābhina iti | na nirvedhabhāgīyakṣāntilābhina
ityarthaḥ | dṛṣṭisatyakalpatvāt | na vivasatyasau | na tāṁ rātriṁ parivasatītyarthaḥ
| bhinnaṁ bhavatīti kathaṁ bhinnamityāha | mārgapravṛttiviṣṭhāpanāditi | mārgapravṛttivibandhanādityarthaḥ
| yāvaddhi saṁgho na pratisandhīyate tāvanmārgapravṛttirviṣṭhitā bhavati
| na kasyacit santāne mārgaḥ sammukhī bhavatītyarthaḥ | cakramedanimittatvāt saṁghabhedaścakrabheda
ityucyate |ādāvante'rbudāt pūrvaṁ yugāccoparate munau |sīmāyāṁ cāpyabaddhāyāṁ
cakrabhedo na jāyate  | 102 | |avaśyaṁ hi saṁghena dvayoḥ pakṣayoḥ sthātavyamiti | buddhapakṣe
bhettṛpakṣe ca sthātavyamityarthaḥ | saṁgho hi catvāro bhikṣavaḥ | saṁghadvayena ca
bhavitavya mityaṣṭhābhirbhikṣubhirbhedyairbhavitavyam | navamena ca bhettā | anyastu saṁghabheda
iti | cakrabhedādanyaḥ | nātrānantaryamityabhiprāyaḥ  | yasmādasau karmabhedādbhavati
| vyagrā iti | nānāmatayaḥ | karmāṇi poṣadhādīni saṁghakarmāṇi | aṣṭābhiradhi kaiśca
sa iti saṁghadvayenātrāpi bhavitavyam | na bhettā śāstṛmānī bhavatītyaṣṭābhireva bhikṣubhiarbhavitavyam
| na navā dibhiriti |upakāriguṇakṣetranirākṛtivipādanāt |vyañjanāntarite'pi
syānmātā yacchoṇitodbhavaḥ | | 103 | |ekaraso bhavatīti | avyagra ekamatirbhavatītyarthaḥ
| pūrvasyāmavasthāyāṁ prītiprāmodyajātaḥ | paścimāyāmatīvamanasi udvignasaṁjātasaṁvegaḥ |
arbudāt purvamiti | doṣo'rbudaṁ dṛṣṭarbudaṁ śīlārbudaṁ vā | atra dṛṣṭyarbudaṁ yathoktam |
yathāhaṁ bhagavato bhāṣitasyārthamājānāmi | ya ime bhagavatā'ntarāyikā dharmā ākhyātāḥ te
pratiṣevyamāṇā nālamantarāyeti | tathā tadaiva cittaṁ sandhāvati saṁsaratītyādi | śīlārbudaṁ
dauḥ śīlyam | tena ca pratisandhānīyatvāditi | tena ca śrāvakayugena yasmāt pratisandhānīya
ityarthaḥ | avaśyaṁ ca sarveṣāṁ budhānāṁ śrāvakayuga bhavati | ekaḥ prajñāvatāmagraḥ
| dvitīyaḥ ṛddhimatām | iha śākyamunerāryaśāradvatīputraḥ prajñāvatāmagraḥ | āryo mahāmaudgalyāyana
ṛddhimatām | pratidvandvābhāvāditi | yasmāt parinirvṛte bhagavati tasya bhettuḥ
pratidvandvabhūto nāsti | sīmāyāmabaddhāyāmiti | maṇḍalasīmāyām | ekasyāṁ hi sīmāyāṁ pṛthakkarmakaraṇāt
saṁghadvaidha bhavati | nanu ca prakṛtisīmāsti grāmanagarādi | satyamasti |
jñapti sīmāyāṁ sā prakṛtisīmā vyavasthāpyata iti | tasyā api bandho vyavasthāpyata eveti veditavyam
| karmādhīnatvāditi | yena śiṣyasaṁghabheda saṁvarta nīya karma kṛta bhavati tasyaiva
tadbhedo bhavati nānyasya | śākyamuninā ca kila bodhisattvāvasthāyāṁ pañcābhijñasya
ṛṣeḥ parṣadbhedaḥ kṛta āsīt | yenāsya devadattana saṁgho bhinna iti |buddhe na tāḍanecchasya
prahārānnordhvamarhati |nānantaryaprayuktasya vairāgyafalasambhavaḥ | | 104 | |saṁghabhedamṛṣāvādo
mahāvadyatamo mataḥ |bhavāgracetanā loke mahāfalatamā śubhe | | 105 | |guṇakṣetratvāditi
| guṇānāmāśrayatvādityarthaḥ | athavā guṇaiḥ kṣetraṁ guṇakṣetram | guṇayogāddhi
tat puṇyasya kṣetraṁ bhavati | yathā kṣetre bījamuptaṁ mahāfalaṁ bhavatyevaṁ puṇyabījamatroptaṁ
mahāfalaṁ bhavati | nānyatreti | na sāmānyastrīvadhādiṣu | upakāri guṇakṣetra nirākṛti
vipādanāditi | upakārikṣetrasya guṇakṣetrasya vā nirākṛteḥ parityāgān mātṛpitṛvadhādiṣvānantaryam
| tasya vipādanācca vikopādānantaryam | tathāgataśarīre duṣṭacittarūdhirot pādanāt
| saṁghasyāpi yad bhedanaṁ tadapi tadvipādanam | tadetaduktaṁ bhavati | upakārikṣetratvāt
guṇakṣetratvācca | tannirākaraṇavipādanān mātṛvadhādiṣvevānantarya nānyatreti |yadi punarmāturvyañjanaparivṛttaṁ
syāt piturveti | vyañjanaparāvṛttyā tanmātṛtvaṁ tatpitṛtvaṁ vā
vinaṣṭamiti | māturmāraṇābhāvāt piturmāraṇābhāvādvā [ na ] syādānantaryamiti | tadabhāvāśaṅkayā
pṛcchati | yacchoṇi todbhava iti | yasyāḥ śoṇitādudbhavo'syeti yacchoṇitodbhavaḥ |
sarvakṛtyeṣvavalokyeti | sarvamātṛyogyeṣu kāryeṣu draṣṭavyetyabhiprāyo mātṛkalpatvāt | āpāyikā
kaṭāhārikā | poṣitā stanyadāyikā | saṁvarddhikā audārikāhārādikalpikā | apare vyācakṣate
| āpyāyikā stanyadhātṛketi yo'rthaḥ | poṣikā audārikāhārābhyāsataḥ | saṁvarddhikā snānodvartaviṣamaparihārata
iti | mañcatalāvalīneti | mañcopari prāvaraṇakalpanena purūśo'tra
supta iti manyamānena putreṇa tatra śastraprahāraḥ | kṛtaḥ | tena śāstraprahāreṇa mañcatalāvalīnā
mātā māritetyudāhāryam | dhāvakasya ca rajakasya putreṇa maśaka mārayāmīti maśakaprayogeṇa
piturmāraṇamiti | dve avijñaptī ānantaryāvijñaptiḥ | kevalaprāṇātipātāvijñaptiśca
| vijñaptistvānantaryameva tat saṁgṛhītaiva sā nānyetyarthaḥ | tasyāpyekameveti | arhadvadhākhyam
| gaccha śikhaṇḍinaṁ brūhīti | raurūke nagare udrāyaṇo nāma rājā śikhaṇḍinaṁ nāma
putramabhiṣicya pravrajitaḥ | pravrajyārhattvamadhigatavān | sa raurūkābhyāsamāgatavān punārājyamākāṅkṣatīti
amātyaprakāmitena tena śikhaṇḍinā rājñā sva pitā māritaḥ | tena tu māryamāṇāvasthāyāṁ
sa mārako manuṣya uktaḥ | gaccha śikhaṇḍinaṁ brahītyevamādi | dvābhyāṁ kāraṇābhyāmiti
vaktavyamiti | gaccha śikhaṇḍinaṁ brūhi | dvābhyāānantaryakāraṇābhyāṁ bhavatā
kṛtamānantaryamiti | tena vaktavyam | dvābhyāṁ vā mukhābhyāṁ paribhāṣita iti | mukhadvitvādānantaryadvitvopacāra
ityabhiprāyaḥ | kāraṇadvitvāddhi gurūtaraṁ tadānantaryam |āśrayasyātyanta
tadvirūddhatvāditi | utpannāryamārgasya āśrayasya taiḥ karmapathairvirūddhatvāt | ekāvadāna
cātrodāharaṇam | chekaḥ kila śākyamanuṣyo virūdakabhayād viṣamaṁ vanapradeśamāśritya
lubdhakavṛttimaśiśriyat | bhagavatā ca trāyāstriṁśeṣu traimāsyāṁ kurvatā tato'vatīrya
chekāya saparijanāya dharmo deśitaḥ | tena srota āpattifalamadhigatam | tatputraiśca falaprāptai
pūrva pratānitāni kūṭajālādīni mṛgebhyaḥ | tatprayogeṇa ca māryamāṇeṣvapi mṛgeṣu falaprāptayā
[ na ] te punarakuśalaiḥ karmapathaiḥ spṛṣṭā iti |pañcamatṛtīyaprathamāni gurūtarāṇīti
| iyamānantarya karmapathānupūrvī | mātṛvadhaḥ pitṝvadho'rhadvadhaḥ saṁghabehdastathāgate
duṣṭacittarūdhirotpādanamiti | pañcamaṁ duṣṭacittarūdhirotpādanam | tat saṁghabhedavarjebhyo'vaśiṣṭebhyaścaturbhyo
gurūtaram | tṛtīyamarhadvadhaḥ | tanmātṛpitṛvadhābhyāṁ gurūtaram
| prathama mātṛvadhastat pitṛvadhād gurūtaram | tenāha | sarvalaghuḥ pitṛvadha iti
| niyamasyeti | tadevāvadhāryetyarthaḥ | vipākavistaramadhikṛtya saṁghabhedo mahāsāvadya
uktaḥ | antarakalpavipākadānāt | mahājanavyāpādanamadhikṛtya manodaṇḍaḥ | daṇḍakāraṇyādi śūnyakaraṇāt
| na hyanyena kāyakarmaṇā vakkarmaṇā vā tāvato mahājanasya vyāpādaḥ sambhavatīti
| kuśalamūlasamucchedamadhikṛtya mithyādṛsḥṭirmahāsāvadyā | na hyanyadakuśalamūla kuśalamūlāni
samucchinatti samudācāramātravirodhitvāditi |dūṣaṇaṁ māturarhantyā niyatisthasya māraṇam
|bodhisattvasya śaikṣasya saṁghāyadvārahārikā | | 106 | |ānantaryasabhāgāni pañcamaṁ
stūpabhedanam |kṣāntyanāgāmitārarhattvaprāptau karmātiviġhakṛt | | 107 | |bodhisattvaḥ kuto
yāvadyato lakṣaṇakarmakṛt |sugatiḥ kulajo'dhyakṣaḥ pumān jātismaro'nivṛt | | 108 | |na
tvanantarameveti | narake'vaśyamutpattyā tāni tatsādṛśyāt sabhāgānyucyante na tu tatrānantarotpattyā
| anyathā hyānantaryāṇyeva syurityapareṣāmabhiprāyaḥ | anantarabhāvitve'pi na
tānyānantaryāṇyeva saṁbhavaṁtyatulyakālavipākatvāditi | prathamapākṣikāṇāṁ parihāraḥ |dūṣaṇaṁ
māturarhantyā mātṛvadhānantaryasabhāgam | niyatipatibodhisattvamāraṇaṁ pitṛvadhānantaryasabhāgam
| śaikṣamāraṇamarhadvadhānantaryasabhāgam | saṁghāyadvārahārikā saṁghabhedānantaryasabhāgam
| stūpabhedanaṁ tathāgataduṣṭacittarūdhirotpādanānantaryasabhāgam | saṁghāyadvārahārikā
punarakṣayanīvyapahāra ityācāryavasumitraḥ | evaṁ tu vyācakṣate sukhāyadvārahāriketi
| yat sukhopayogikaṁ yena saṁgho jīvikāṁ kalpayati tasyāpāhāra iti |tadvipākabhūmyatikramāditi
| kṣāntilābhyanapāyaga ityapāyabhūmyatikramāt | tathaiveti | tadvipākabhūmyatikramāt
| yathā purūṣasya deśatyāva kurvato dhanikā uttiṣṭhante tathaivetyarthaḥ |jambūdvīpe
pumāneva sammukhaṁ buddhacetanaḥ |cintāmayaṁ kalpaśate śeṣa ākṣipate hi tat | | 109 | |mahāśālakulaja
iti | mahāprākārakulaja ityarthaḥ | kṣatriyamahāśālakulajo yāvad gṛhapatimahāśālakulaja
iti | mahāgṛhapatikulaja ityarthaḥ | kadarthanā mahāparibhavapūrvikā viheṭhana
| yayoḥ kāyavācoḥ pravṛttyāparasya duḥkhadaurmanasye bhavatastadapekṣayā tannigraho yantraṇetyucyate
|ekaikaṁ puṇyaśatajamasaṁkhyeyatrayāntajāḥ |vipaśyī dīpakṛd ratnaśikhī śākyamuniḥ
purā | | 110 | |ekanavataṁ kalpamupādāyeti | ekanavateḥ pūraṇaḥ kalpa ekanavataḥ | tamupādāya
| asibaddhakena grāmaṇyā nirgranthaśrāvakeṇa bhagavānuktaḥ | kimanarthāyasi bho gotam
kulānāṁ pratipanno yastvamīdṛśe durbhikṣa iyatā bhikṣusaṁghena sārddhamaśanivadutsādayan
bhikṣāmaṭasīti | sa bhagavatābhihitaḥ | ito'ha grāmaṇi ekanavataṁ kalpamupādayeti vistaraḥ
|etāṁścaturo doṣān vyāvartayatīti | durgatidoṣamakulīnatādoṣa vikalendriyatādoṣa strībhāvadoṣa
ceti | dvau ca guṇau pratilabhate | jātismaratāguṇamanivartakatāguṇaṁ ceti |sannikṛṣṭaṁ
bodhisattvaṁ sthāpayitveti | yo lakṣaṇavipākakarmakārī | trisāhasrako nivartata iti
| yena sarvasattvakarmādhipatyena trisāhasramahāsāhasraprādurbhāvaḥ | tasya tat parimāṇamiti
| uktaṁ puṇyasya parimāṇam  | teṣāmeva kṛtaparimāṇānāṁ śatenaikaṁ mahāpurūṣalakṣaṇaṁ nirvartate
| evaṁ yāvaddātriṁśattamamapīti | kecittaṁ vyācakṣate | buddhālambanamanaskārasammukhībhāvāt
pañcāśaccatenā bhavanti | ahamapītthaṁ syāmityaparāḥ pañcāśadityeva puṇyaśata
bhavatīti | apare varṇayanti | kāmadhāturviśatisthānāni | rūpadhātuḥ ṣoḍaśa | ārūpyāścatvāraḥ
| aṣṭau ca śītanarakā ityaṣṭacatvāriṁśadvikalpaṁ traidhātuka bhavati | tadālambanamasya
bodhisattvasya karūṇācittamutpadyate | tatastatsaṁprayuktāścetanā aṣṭacatvāriṁśat bhavanti
| ato'nantaraṁ buddhālambanacetanotpadyate | yathānenāsmāt traidhātukāt sattvā mocitā ityekā
cetanā | atā'nantaraṁ dvitīyā cetanotpadyate | ahamapyeva mocayeyamityātmālambaneti
| pañcāśaccetanā bhavanti | tāsāṁ punardviḥsammukhībhāvāccetanāśata bhavatīti | anya āhuḥ
prāṇātipātaviratirbuddhasya bhagavataḥ pañcabhiḥ kāraṇairūpetā bhavati | pañca kāraṇāni |
maulakarmapathapariśuddhiḥ | sāmantakapariśuddhiḥ | vitarkānupaghātaḥ | smṛtyanuparigṛhītatvam
| nirvāṇapariṇāmitatva ceti | tadālambanā api cetanāḥ eñca bhavanti | evaṁ daśa karmapathālambanā
daśa pañcakāścetanānāṁ pañcāśaccetanā bhavanti | tāsāṁ dviḥ sammukhībhāvāccetanaśata
bhavatītyetat puṇyaśatam | yathā ayamasādharaṇadaśakuśalakarmapathanirjāto bhagavānevamahamapi
syāmiti kṛtvā | tadeva satyekaikaṁ puṇyaśatajamityetat sidhyati |sarvatra sarva
dadataḥ kārūṇyād dānapūraṇam |aṅgacchede'pyakopāt tu rāgiṇaḥ kṣāntiśīlayoḥ | | 111 | |paryupāsayāmāseti
| liṭyām pratyayāntasyāseretadrūpam | paryupāsitavānityarthaḥ | yatna bhagavateti
vistaraḥ | prabhāsanāmnā kumbhakārakumārabhūtenāsukhodakābhyaṅgaparicaryābhirūpasthāna
kṛtvādya praṇidhānaṁ kṛtam |tadāsya kṣāntiśīlapāramite paripūrṇe iti | cetasā tāvadakopataḥ
kṣāntipāramitāparipūriḥ | kāyavāgbhyāṁ duścaritākaraṇācchīlapāramitāparipūririti
| na divi bhuvi veti vistaraḥ | divi bhuvi veti uddaśapadanyāyenāktam | nāsmilloke na vaiśravaṇālaye
na marūbhavane divyasthāna iti | tavdyaktayarthanirdaśapadāni | asmin loka iti
| manuṣyaloke | vaiśravaṇālaya iti | caturmahārājikasthāne | marūbhavana iti | marūdbhave
trāyastriṁśabhavana ityarthaḥ | divyasthāne yāmādisthāne | lokadhātvantareṣvapi tatsadṛśasyābhāvajñāpanārthamāha
| na dikṣu vidikṣu ceti | atha na śraddhīyate | caratu naraḥ kaścit
| vasudhāmimāṁ kṛtasnāṁ sfītāṁ bahusattvādhyāsitāṁ saha parvataiḥ kānanaiśca | saparvatakānanāṁ
svayaṁ pratyavekṣyatām ityabhiprāyaḥ | nava ca kalpāḥ pratyudāvartitā iti | tena vīryārambheṇaikanavatyā
kalpaiḥ paripūrṇā vīryapāramiteti kṛtvā | ata evoktam ekanavatyāṁ kalpeṣvākṣiptamiti
| bodheḥ purvasamanantaramiti | kṣayānutpādajñānalakṣaṇāyā bodheḥ pūrvasamanantaram
| kiṁ kāraṇam | paripūrṇapāramito hi bodhimadhigacchati nāparipūrṇapāramita iti
|tiṣyastotreṇa vīryasya dhīsamādhyoranantaram |puṇyaṁ kriyātha tadvastu trayaṁ karmapathā
yathā | | 112 ||dīyate yena taddāna pūjānugrahakāmyayā |kāyavākkarma sotthānaṁ mahābhogyafalaṁ
ca tat | | 113 | |yathāyogamiti | kiñcit puṇyañca kriyā ca vastu ca | kiñcit puṇyañca
kriyā ca | kiñcit puṇyameva kriyā ca | kiñcit puṇya ca vastu ca | kiñcidvastveveti | kathamityāha
| tadyatheti vistaraḥ | karma ca te panthānaśca | prāṇātipātādayaḥ sapta karmapathāḥ
| karmasvābhāvyāccetanāpathatvācca | trayastvabhidhyādayaḥ panthāna eva karmaṇaścetanākhyasyeti
karmapathāḥ | kāyavākkarmatrividheti | puṇya tāvadiṣṭavipākatvāt | kriyā karmasvabhāvatvāt
| vastu tatsamutthānacetanāyāstadadhiṣṭhāya pravṛtteḥ | tatsamutthāpikā cetanā
kāyavākkarmasamutthāpikā | puṇyamiṣṭavipākatvāt | kriyā manaskarmatvāt na vastu kriyānadhiṣṭhānatvāt
| tatsahabhuvo vedanādayaḥ | iṣṭavipākatvāt puṇyameva | na tu kriyādhiṣṭhānaṁ
vā tallakṣaṇābhāvāt | śīlamayamiti | pūrvavat traidhaṁ yojyam | maitrī puṇyamiti pūrvavadyojyam
| puṇyakriyāyāśca vastu | tatsaṁprayuktāyā maitrī saṁprayuktāyāścetanāyā maitrīmukhena
maitrīvaśenābhisaṁskaraṇād abhisañcetanāt | tatsahabhūḥ maitrīsahabhūścetanā śīlañca dhyānasaṁvarasaṁgṛhītaṁ
puṇyaṁ ca kriyā ca pūrvavat na hi dhyānasaṁvaraṁ pravartayeyamityadhiṣṭhāya
cetanā parvartate | tena na kriyādhiṣṭhānam | anye tatsahabhuvo vedanādayaḥ puṇyameva
pūrvavat | tadevam | dānamaye puṇyaṁ ca kriyā ca vastu ca | puṇyaṁ kriyā ca | puṇyaṁ ca
| puṇyakriyāvastu | śīlamaye puṇyaṁ ca kriyā ca kriyāvastu ca | puṇyakriyāvastu | bhāvānāmaye
puṇyakriyāvastu ca | puṇyaṁ kriyā ca | puṇyaṁ ceti | puṇyakriyāvastu | avayavasarūpāṇāmapyekaśeṣa
iṣyate | guṇo yaṅgulo iti yathā |svaparārthobhayārthāya nobhayārthāya dīyate
|tadviśeṣaḥ punardātṛvastukṣetraviśeṣataḥ |  | 114 | |dātā viśiṣṭaḥ śraddhādyaiḥ satkṛtyādi
dadātyataḥ |satkārodārarūcitākālānācchidyalābhitā | | 115 | |yadapi dīyate taddānamiti
deyaṁ vastu karmaṇi lyuṅiti kṛtvā | dīyate yena taddānamiti | iha tu kuśalamiṣṭaṁ dānamiti
| deyasya hi vastvāderavyākṛtatvam |rāgādibhirapītyādiśabdena krodherṣādīnāṁ grahaṇam | pūjānugrahakāmyatayeti
caityāparinivṛtebhyaḥ pūjā | indriyamahābhūtānugrahakāmā tayā | yena
kalāpeneti | cittacaittakalāpena | kuśalāḥ skandhā iti pañca skandhāḥ | kāyavāgvijñaptistadavijñaptirapi
vā rūpaskandho draṣṭavyaḥ | svabhāve caiṣa mayaḍiti | na vikārādiṣu | tad
yathā tṛṇamayaṁ gṛhamiti | na tṛṇānāṁ vikāro'sti | taistu nirvikāraireva tatkṛtamityatastṛṇamayaṁ
tṛṇasvabhāvaṁ taditi gamyate | tatsvābhāvye'pi sati | tadvikāratāṁ parikalpya mayaṭ
kriyata ityabhiprāyaḥ | tatprakṛtivacane mayaḍityanena vā lakṣaṇena mayaḍidhīyate | evaṁ
parṇamayaṁ bhājanamityetadapi vaktavyam |sthāpayitvā dṛṣṭadharmavedanīyamiti | tadubhayārthamiti
kṛtvā sthāpyate | tadvipākabhūmeratyantasamatikrāntatvāt | kāmadhātoratyantasamatikrāntatvadityarthaḥ
| kāmadhāturhi dānasya vipākabhūmiriti |śrutādiguṇayukta iti | ādi śabdena
tyāgaprajñālpecchatādiguṇayuktaḥ | satkṛtyādi dadātīti | satkṛtyetyādirasyeti satkṛtyādi
| kriyāviśeṣaṇametat | yathākrama catvāro viśeṣā iti  | satkṛtya dātā satkāralābhī bhavati
| svahastadātā udārebhyo bhogebhyo rūci labhate | kāladātā kāle bhogān labhate | nātikrāntakālāt
| yad bhoktumevāsamarthaḥ | parānupahatyadātā'nācchedyān bhogān labhate |varṇādisampadā
vastu surūpatvaṁ yaśasvitā |priyatā sukumārartusukhāsparśāṅgatā tataḥ | | 116 |
|atu sukha sparśāni cāsyāṅgānīti | śīte uṣṇāni | uṣṇe śītāni | sādhāraṇe sādhāraṇāni |śītalikādiṣu
ceti | ādi śabdena vardanikā varṣalikādiṣu yathāsūtramuktametat | yathā mātrāpitroriti
| upakāritvaviśeṣāt kārāpakārau mahāfalau tayorbhavataḥ ityartho'vagantavyaḥ | ṛkṣamṛgajātakādyudāharaṇād
vipāka iti | evam ṛkṣamṛgayorguhāṁ praviśya gātroṣmaśītopanayenohyamāna
nadyattāraṇena copakāriṇorapakārakaraṇena sadyo'ṅgapātāt | ādiśabdena kapijātakādyudāhāryam
| śīlavate dattvā śatasahasraguṇo vipākaḥ ityevamādīti | ādiśabdena  srota āpattifalapratipannakāya
dattvā aprameyo bhavati vipākastato'prameyataraḥ srotaḥ āpannāyetyādi |tat
sthāpayitveti | anantaroktaṁ bodhisattvadānam | taddhi samyaksaṁbodhyartha sarvasattvārthañca
| śeṣaṁ sugamatvānna vibhaktamiti | yadetadadānme dānamityevamādikam | adānme dānamiti
| dattamanena pūrvamiti dāna tṛtīyam | dāsyati me dānamiti caturtham | dattapūrvaṁ me pitṛbhiśca
pitāmahaiśceti dānamiti pañcamam | svargārthaṁ dānaṁ ṣaṣṭhaṁ kīrtyartha saptamaṁ
cittālaṅkārārtha yāvaduttamārthasya prāptaye dānamityaṣṭamam | cittālaṅkārārthamṛddhyartham
citta pariṣkārārtham aṣṭau citta pariṣkārārtham aṣṭau cittapariṣkārā mārgāṅgāṇi | tadartham
| yogasaṁbhārārtha yoganidānārtham | uttamārthasya prāptirarhattvaṁ nirvāṇasya vā prāptiḥ
| tasmai prāptaye dānam | caturbhedamapyekamaṣṭama bhavati | nirvāṇaprāpakamevaitaditi
kṛtvā sugamamuktamācāryeṇa |gatiduḥkhopakāritvaguṇaiḥ kṣetraṁ viśiṣyate |agraṁ muktasya muktāya
bodhisattvasya cāṣṭamam | | 117 | |mātāpitṛglānadhārmakathikebhyo'ntyajanmane |bodhisattvāya
cāmeyā anāryebhyo'pi dakṣiṇāḥ  | | 118 | |pṛṣṭhaṁ kṣetramadhiṣṭhānaṁ prayogaścetanāśayaḥ
|eṣāṁ mṛdvadhimātratvāt karmamṛdvadhimātratā | | 119 | |saṁcetanasamāptibhyāṁ niṣkaukṝtyavipakṣataḥ
|parivāravipākācca karmopacitamucyate | | 120 | |vipākanaiyamyāvasthānāditi
| niyatavipākadānāvasthānādityarthaḥ | kasyacit kṣetravaśenaiveti | tad yathā sāmānyapurūṣavadhāt
pitṛvadhaḥ | tatraiva kṣetre punaradhiṣṭhānavaśāditi  karmapathavaśāt | kathamityāha
| mātāpitroḥ prāṇātipātanāt gurū karma na tvevamadattādānādikāt gurū | na hi mātāputrodravyāpaharaṇakarma
tadvadhavad gurū bhavati | tadvadhasyānantaryasvabhāvatvāt ādiśabdena
mṛṣāvādapaiśunyādigrahaṇam | evamanyadapi yojyam iti | kasyacit prayogaviśeṣeṇa gurū sampadyate
vipākanaiyamyāvasthānāt | kasyaciccetanāviśeṣena | kasyacidāśayaviśeṣeṇa |nābuddhipūrva
na sahāsakṛtamiti | athavā nābuddhipūrvaṁ kṛtam idaṁ kuryāmityasañcitya kṛtam | tannopacitam
| avyākṛtaṁ hi tat karma | na sahasā kṛtamiti | buddhipūrvamapi na sahasā kṛtam
| yadabhyāsena bhāṣyākṣepānmṛṣā vādādyanuṣṭhānaṁ kṛtaṁ tadakuśalaṁ na punarūpacitam | yāvattibhiriti
| kāyavāñmano duścaritaiḥ | niṣpratipakṣaṁ ceti pratideśanādipratipakṣābhāvataḥ
| akuśalaṁ cākuśalaparivāraṁ ceti | yaḥ kṛtvāpyanumodata iti | vipākadāne niyatamiti | puṣṭākuśalalakṣaṇasamutpādāt
| evaṁ kuśalamapi yojyamiti | kathaṁ | sañcetanataḥ sañcintya
kṛtaṁ bhavati nābuddhipūrva kṛtaṁ bhavati | tadyathā | avyākṛtena cittena pāṣāṇaṁ dadāmīti
suvarṇapiṇḍaṁ dadyāt | kṛtaṁ tanna punarūpacitam | avyākṛtaṁ hi tatkarma | na sahasā kṛtam
| yathā bhāṣyākṣepāt satyavacanaṁ kṛtaṁ tat kuśalaṁ na punarūpacitam | kaścidekena suciritena
sugati yāti | kaścid yāvattibhiḥ | kaścidekena karmapathena | kaścid yāvaddaśabhiḥ |
tatra yo yāvatā gacchati | tasminnasamāpate kṛtaṁ karma nopacitam | samāpte tūpacitam | evaṁ
yāvadvipākadāne niyamiti sambhavato yojyam |caitye tyāgānvayaṁ puṇyaṁ maitryādivagṛhṇāti
|kukṣetre'pīṣṭafalatā falabījaviparyayāt | | 121 | |caitye sarāgasyeti vistaraḥ | svaparārthobhayārthayetyatra
| puṇyameva tyāgānvayamapaśyannāha | kasyacidapyanugrahābhāvāditi
| sati hi pratigrahītari yuktaṁ tyāgānvayaṁ puṇyam | tatra hi prītyanugraheṇa grahītā yujyata
iti | maitrādivadagṛhṇatīti | maitryādiṣviva maitryādivat | agṛhṇati asati pratigrāhake
puṇyaṁ bhavati | asatyapi parānugrahe | kuśalamūlādibalādhānāt | tathā hyatīte'pi guṇavati
tathāgatādau | tadbhaktikṛtaṁ caityadānaṁ puṇyaṁ bhavati | dānamānakriyā tarhi vyarthā
prāpnotīti | yadi svacittādeva puṇyaṁ bhavet cittenaiva dānamānāvanuṣṭheyau | tata eva puṇyaprāpteḥ
| na | tatkarmasamutthāpikāyā bhakteḥ prakṛṣṭataratvāt | naitadevam | kasmāt | yasmād
dānamānau bhagavataścittamātreṇa cintayato yā bhaktiḥ | tata iyaṁ dānamānau kurvato
bhaktiḥ prakṛṣṭatarā | kāyavākkarmaṇorapi pravartanāt | cittamātreṇa hi cintayato bhaktiḥ
kāyavākkarmaṇī na pravartayataḥ | yathā hīti vistaraḥ | yathā hi śatrūn hanmīti kṛtābhiprāyasya
kasyacit tat samutthitaṁ tadabhiprāyasamutthita kāyavakkarma śatrusaṁjñayā śatrurayaṁ
na tāvanmriyate ityanayā saṁjñayā tasmin mṛte'pi kurvato bahutaramapuṇyaṁ jāyate cetanānubandhāt
| nābhiprāyamātreṇa kriyāśūnyena | tathā hyatīte'pi parinirvṛte'pi bhagavati tadbhaktisamutthāṁ
śāstṛbhaktisamutthāṁ dānamānakriyāṁ pṛṣṭhabhūtāmiva kurvato bahutaraṁ puṇyaṁ
jāyate | na bhatimātreṇa kriyāśūnyeneti |kukṣetre tarhyaniṣṭafalaṁ bhaviṣyatīti | taskarādibhyo
dānamaniṣṭafalamiti nirgranthāḥ | sukṣetre hīṣṭafalam | kukṣetre tu viparītamityato
bravīti | kukṣetre'pīṣṭafalabījāviparyayāditi | na kṣetraviśeṣādiṣṭa falamiti brūmaḥ | kiṁ
tarhi | viśiṣṭamiti | na hi sukṣetre prāṇātipātādibījasyeṣṭa fala bhavatīti | kukṣetre'pi
hi falasya mṛdvīkāfalasya bījāt mṛdvikābījāt aviparyayo dṛṣṭaḥ | mṛdvīkāfalameva madhura
dṛṣṭamityarthaḥ | na tu nimbafalamevam | nimbavījānnimbafalameveti | tiktamiti | mṛdvikābīja
kuśalasyodāharaṇaṁ | nimbavījamakuśalasya |dauḥ śīlyamaśubhaṁ rūpaṁ śīlaṁ tadviratirdvidhā
|pratikṣiptācca buddhena viśuddhaṁ tu caturguṇam | | 122 | |dauḥśīlyamaśubhaṁ rūpamiti
| prāṇātipātādilakṣanaṁ prakṛtisāvadyaṁ rūpaṁ dauḥśīlyam | pratikṣiptācca buddheneti |
prajñaptisāvadyatvāt | samāttaśikṣasya tu tadadhyācārāddauḥśīlyamiti | gṛhītatadviramaṇasya
bhagavad vacanānādarāddauḥśīlyaṁ jāyate | arthāduktaṁ bhavati | asamāttaśikṣasya na dauḥ
śīlyamiti | viśuddhaṁ tu caturguṇamiti | catvāro guṇā asyeti caturguṇam | dauḥśīlyena yathokteneti
| dauḥ śīlyamaśubha rūpamityanena | lobhādibhiriti | na tairdauśīlyahetubhiḥ samudācaradbhirūpahataṁ
bhavati | dauḥśīlyavipakṣāśritamityarthaḥ |maulaiḥ karmapathairviśuddhamiti
| prāṇātipātādibhirmaulairakhaṇḍitamityarthaḥ | sāmantakairviśuddhamiti | prāṇātipātādiprayogairadūṣitamityarthaḥ
| vitakaiṇiti | kāmavitarkādibhiḥ | smṝtyānupagṛhītamiti |
kāyādismṝtyupasthānairdṛdākṛtam | śīlasmṝtyā vānuparigṛhītam | āśāstiśīlamiti | āśāstiḥ prārthanā
| yadbhavabhogasatkāratṛṣṇākṛtamiti | bhave bhoge ca satkāre ca yā tṛṣṇā | tayā yat
samāttamityarthaḥ | samyagdṛṣṭikānāmiti | buddhaśāsanapratipannānām | anyatīrthikānāṁ hi
na bodhyaṅgānukūlamasaddṛṣṭikatvāt |dauḥśīlyataddhetvahata tadvipakṣasamāśritam |samāhitaṁ
tu kuśalaṁ bhāvanā cittavāsanāt | | 123 | |svargāya śīlaṁ prādhānyādvisaṁyogāya bhāvanā
|caturṇā brāhyapuṇyatvaṁ kalpaṁ svargeṣu modanāt | | 124 | |samāhitantu kuśalamiti | samāhitagrahaṇamasamāhitanivṝttyartham
| kuśalagrahaṇa samāhitāsvādanāsaṁprayuktakliṣṭadhyānanivṛttyartham
| tat samāhitaṁ kuśalasadṛśamutpadyate |samādhisvabhāva sahabhū yaditi | samādhisvabhāva
tena ca saha bhavati yadityarthaḥ | taddhi samāhitamiti vistaraḥ | tat samāhitaṁ
kuśalamatyartha cittaṁ saṁvāsayati | bhāvayati | asamāhitamapi vāsayati | na tvevamatyarthamiti
darśayati | kathamityāha | guṇaistanmayīkaraṇāt santateḥ | yasmāt samādhiguṇaistanmayī
kriyate cittasantatiḥ | atra dṛṣṭāntamāha | puṣpaistilavāsanāvaditi | yathā puṣpaistilā
bhāvyante puṣpagandhamayī karaṇattadvat | tadidamuktaṁ bhavati | bhāvanā vāsanā | tatsvabhāva
puṇya bhāvanāmayamiti |atha śīlaṁ bhāvanā ca kasmai saṁvartata iti vākyaśeṣato'rtha
pṛcchati | svargāya śīlaṁ prādhānyāditi | śīlaṁ prādhānyena svargāya bhavati | anyattu na
prādhānyena svargāya bhavati | kimanyat | dānam | dānamapi hi svargāya saṁbhavati | śīlamapi
visaṁyogāya saṁbhavati | śamathavipaśyanayoḥ śīlapratiṣṭhānatvāt | bhāvanā prādhānyena
visaṁyogāya | sākṣādvisaṁyogaprāpakatvāt | prahāṇamārgasaṁgṛhītatvādvā | puṇyakriyāvastuprasaṅgenedamupanyasyate
|dharmadāna yathābhūtaṁ sūtrādyakliṣṭadeśanā |puṇyanirvāṇa nirvedhabhāgīyaṁ
kuśalaṁ tridhā | | 125 | |sūtra uktam | catvāraḥ pudgalāḥ brahyaṁ puṇyaṁ prasavanti
| apratiṣṭhite pṛthivīpradeśe tathāgatasya śarīraṁ stūpaṁ pratiṣṭhāpayati | ayaṁ prathamaḥ
pudgalaḥ brāhya puṇyaṁ prasavati | cāturdeśe bhikṣusaṅghe ārāma niryātayati tatraiva
cārāme vihāra pratiṣṭhāpayati | ayaṁ dvitīyaḥ pudgalo brāhyaṁ puṇyaṁ prasavati | bhinnaṁ tathāgataśrāvakasaṁghaṁ
pratisaṁdadhāti | ayaṁ tṛtīyaḥ pudgalaḥ brahya puṇyaṁ prasavati | maitrīsaha
gatena cittenāvaireṇāsapatnenāvyābādhena vipulena mahadgatenāpramāṇena subhāvitenaikāṁ
diśamadhimucya sfaritvopasampadya viharati | tathā dvitīyam | tathā tṛtīyām | tathā
caturthīm | ityūrddhamadhastiryak sarvataḥ sarvamimaṁ lokaṁ sfaritvopasaṁpadya viharati |
ayaṁ caturthaḥ pudgalo brāhyaṁ puṇyaṁ prasavatīti | yallakṣaṇavipākasya karmaṇaḥ parimāṇajñāpanāyoktamiti
| yaduktaṁ sannikṛṣṭa bodhisattvaṁ sthāpayitvā yāvat sarvasattvānāṁ bhogafalamityevamādi
|idaṁ brāhyaṁ puṇyamiti | brahyaṇāmidaṁ brāhyam | brahyapurohitāścātra brahyaśabde
nocyante  kasmāt | brahyapurohitānāṁ kalpāyuṣkatvāt | brahyapurohitānāṁ hi kalpamāyurūktam
| anena ca karmaṇā kalpaṁ svargeṣu modate | brāhyaṁ puṇyaṁ prasavati | kalpaṁ svargeṣu
modata iti | nikāyāntarapāṭhavacanāt | tat sādharmyādetad brāhyaṁ puṇyamucyate | nanu
ca kāmadhātau nāsti kuśalasya karmaṇaḥ kalpaṁ vipāka iti | satyam ekasya nāsti | ekādhiṣṭhānāstu
bahaścātanā bhavanti | yāsāṁ krameṇa kalpapramāṇaṁ svargikaṁ falamabhinirvartate
| cyutasya punastatraiva janmasandhānāt | bṛhat puṇyaṁ brāhyamityapare |sūtrādīnāmiti | ādiśabdena
dvādaśānāmaṅgānāṁ grahaṇam | sūtrageyavyākaraṇagāthodānanidānāvadānetivṝttakajātakavaipulyādbhutadharmopadeśā
iti dvādaśā nāmaṅgānām | akliṣṭadeśaneti  | akliṣṭacittasamitthāpitetyarthaḥ
|puṇyabhāgīyamiti | puṇyasya bhāgaḥ prāptiriti puṇyabhāgaḥ | iṣṭafalaprāptirityarthaḥ
| tasmai hitaṁ puṇyabhāgīyam | ataevoktaṁ yadiṣṭavipākamiti | tatprāptayanukūlamiti
| athavā trayo bhāgāḥ | puṇyo bhāgaḥ | apuṇyo bhāgaḥ | aniñjayo bhāgaḥ | tasmai hitaṁ
puṇyabhāgīyam | athavā puṇyaṁ bhajata iti puṇyabhāk | puṇyabhāgeva puṇyabhāgīyam | svārthe
ka pratyayaḥ | evaṁ mokṣabhāgīyam | athavā saṁsārabhāgo mokṣabhāgaśceti dvau bhāgau |
tatra yanmokṣabhāgāya hitaṁ tanmokṣabhāgīyam | mokṣaprāptirvā mokṣabhāgaḥ | tasmai hitam |
tatprāptayanukūlamiti mokṣabhāgīyam | tasya lakṣaṇaṁ paścādvakṣyate | tasmai hitam | tatprāptayanukūlamiti
mokṣabhāgīyam | tasya lakṣaṇaṁ paścādvakṣyate | evaṁ nirvedhabhāgīyamapi
yojyam | paścādvākhyāsyāma iti | tata uṣmagatotpattirityarta | karmādhikāreṇaiṣāṁ karmasvabhāvānāṁ
lakṣaṇamucyate |yogapravartitaṁ karma sasamutthāpakaṁ tridhā |lipumudre sagaṇaṁ
kāvyaṁ saṁkhyā yathākramam | | 126 | |sāvadyā nivṛtā hīnāḥ kliṣṭā dharmāḥ śubhāmalāḥ |praṇītāḥ
saṁskṛtaśubhāḥ sevyā mokṣastvanuttaraḥ | | 127 | |yadidaṁ loka ityādi  | sa samutthānamiti
| sacittacaittasakikalāpam | yeana tat kāyakarmotthāpyate | tat kāyakarmasasamutthānaṁ
yogapravartitam | lipirmudrā ca | kāraṇe kāryopācārāt | yena hi kāyakarmaṇā lipirlikhyate
mudrā vā khanyate sā lipirmudrā ca śāstre'bhiprete na yathā loke | loke hyakṣaracihnaṁ
pustakādau lipiriṣyate | akṣarānakṣaracihnaṁ ca mudreti | gaṇanā kāvyañca vakkarma | yogapravartitaṁ
sasamutthānamiti vartate | pañcaskandhasvabhāvānīti | lipimudrayoḥ kāyaklakrma
rūpaskandhaḥ | gaṇanākāvyayorvākakarma rūpaskandhaḥ | vedanādayastūbhayatrāpi samutthānabhūtāścatvāraḥ
skandhā iti | pañcaskandhasvabhāvanyetāni bhavanti | yanmanasā saṁkalanaṁ dharmāṇāmiti
| ekaṁ dve trīṇītyevamādi sā saṁkhyā | yattu vācā na manasā sā gaṇanetyabhidharmikāḥ
| iyaṁ ca saṁkhyā saparivāragrahaṇāccatuḥskandhasvabhāvā |lipyādilakṣaṇanirddeśanuṣaṅgeṇa
sāvadyādīnāmapi dharmāṇāṁ lakṣaṇanirddeśopanyāsaḥ | dharmaskandhakavibhāṣāyāmete paryāyā
nirdiṣṭāḥ | tat pratyāsanneyamiti | ime paryāyā upanyasyanta ityaparaḥ sambandhaḥ | sahāvadyea
kleśalakṣaṇena vartanta iti sāvadyāḥ kleśacchāditatvānnivṛtāḥ | kleśā api hi saṁprayogiṇā
kleśāntareṇa nivṛtāḥ | niṣkṛṣṭatvādāryaistyaktatvādvā hīnāḥ | kliṣṭāstu kleśayogato'vagantavyāḥ
| śubhāmalā kuśalānāsravāḥ | te praṇītāḥ | śuddhiprakarṣagatatvāt | hīnapraṇītebhyo'nye
madhyā iti siddhamiti | kliṣṭā eva hīnāḥ | śubhāmalā eva ca praṇītā ityavadhāraṇādato'nye
na hīnāḥ | na praṇītā iti madhyāḥ siddhāḥ |saṁskṛtaśubhāḥ sevyā iti | aviśeṣeṇa
sāsravā anāsravā vā sevitavyāḥ | paryupāsitavyāḥ | santānādhyāropaṇataḥ | śeṣā asevitavyā
iti | ke śeṣāḥ | asaṁskṛtāśca | ye ca na kuśalāḥ | kliṣṭā nivṛtāvyākṛtā ityarthaḥ | anabhyasanīyatvāditi
| paunaḥ punyena karttumaśakyatvādityarthaḥ | anutpādyatvādityapare | afalatvācceti
| saṁskṛtasya hi hetufale | nāsaṁskṛtasya te iti | sottarā iti sātiśayāḥ | akuśalā
nivṛtāvyākṛtaiḥ sottarāḥ | nivṛtāvyākṛtānāmaniṣṭavipākābhāvāt | nivṛtāvyākṛtā anivṝtāvyākṛtaiḥ
saṁskṛtaḥ sottarāḥ | teṣāmakliṣṭatvāt | te'pi kuśalasāsravaiḥ sottarāḥ kuśalasāsravaṇāmiṣṭafalatvāt
| te'pyanāsravaiḥ sottarāḥ | niṣkleśatvāt | anāsravā api saṁskṛtā asaṁskṛtaiḥ
sottarāḥ | asaṁskṛtānāṁ nityatvāt | asaṁskṛtāvapyākāśapratisaṁkhyānirodhau pratisaṁkhyānirodhena
sottarau | pratisaṁkhyānirodhasya kuśalanityatvāt |mokṣastvanuttaraḥ | na hi
nirvāṇādviśiṣṭamamasti | tathāhyuktaṁ ye kecit bhikṣavo dharmāḥ saṁskṛtā vā asaṁskṛtā vā
virāgasteṣāmagra ākhyāyata iti | pratisaṁkhyānirodho hi nityatvāt sarvasaṁskṛtebhya utkṛṣṭaḥ
| kuśalatvāccāsaṁskṛtābhyāmākāśāpratisaṁkhyānirodhābhyāmutkṛṣṭatara iti |ācāryayaśomitrakṛtāyāṁ
sfuṭārthāyāmabhidharmakośavyākhyāyāṁ caturthakośasthānaṁ samāptam | |

